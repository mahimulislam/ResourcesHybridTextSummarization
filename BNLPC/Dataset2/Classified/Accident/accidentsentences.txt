['\ufeff"দুর্ঘটনার কারণ জানতে ছয় মাস লাগবে"\n', '\n', 'নিয়ন্ত্রণ টাওয়ারের ভুল সংকেত, নাকি অন্য কোনো কারণে কাঠমান্ডুর ত্রিভুবন বিমানবন্দরে ইউএস-বাংলার উড়োজাহাজ বিধ্বস্ত হয়েছিল, সে ব্যাপারে এখনো কোনো প্রাথমিক ধারণায় আসতে পারেনি এ ঘটনায় গঠিত তদন্ত কমিটি। গতকাল বৃহস্পতিবারও তদন্ত দল ঘটনাস্থল পরিদর্শনের পাশাপাশি কয়েক দফা বৈঠক করেছে।\n', '\n', 'জানতে চাইলে নেপাল পর্যটন মন্ত্রণালয়ের যুগ্ম সচিব ও তদন্ত দলের সদস্য বুদ্ধি সাগর প্রথম আলোকে বলেন, তাঁরা মনে করছেন, দুর্ঘটনার কারণ জানতে এবং তদন্ত শেষ করতে ছয় মাস লাগবে।\n', '\n', 'তবে এ প্রসঙ্গে বেসামরিক বিমান চলাচল কর্তৃপক্ষের চেয়ারম্যান এয়ার ভাইস মার্শাল এম নাইম হাসান গতকাল ঢাকায় সাংবাদিকদের বলেছেন, ‘এ ধরনের উড়োজাহাজ দুর্ঘটনার তদন্ত শেষ করা সময়সাপেক্ষ বিষয়। এতে ছয় মাস, এক বছর বা তারও বেশি সময় লাগতে পারে।’\n', '\n', 'নেপাল সরকারের দায়িত্বশীল সূত্র প্রথম আলোকে বলেছে, নানা ধরনের রাজনৈতিক অস্থিরতার মধ্যেও কাঠমান্ডুর ত্রিভুবন বিমানবন্দরে ইউএস-বাংলা ফ্লাইটের দুর্ঘটনার তদন্ত নেপালের মাথাব্যথার সবচেয়ে বড় কারণ হয়ে দাঁড়িয়েছে। এ ঘটনার পর অনেকে তাঁদের নেপাল-যাত্রা বাতিল করেছেন। এখন বিমানবন্দর সংস্কার করার কথা ভাবছে নেপাল।\n', '\n', 'তদন্তসংশ্লিষ্ট ব্যক্তিরা জানিয়েছেন, এই তদন্তে উড়োজাহাজ নির্মাণ সংস্থা বোম্বারডেয়ার ও বাংলাদেশ ছাড়াও যুক্তরাষ্ট্রের কেন্দ্রীয় বিমান চলাচল সংস্থা এফএএ এবং আন্তর্জাতিক বেসামরিক বিমান চলাচল সংস্থা আইকাওয়ের সহায়তা নেবে নেপাল।\n', '\n', 'তদন্তের অগ্রগতি সম্পর্কে জানতে চাইলে নেপাল সরকারের ছয় সদস্যের তদন্ত দলের প্রধান ও বেসামরিক বিমান চলাচল কর্তৃপক্ষের সাবেক মহাপরিচালক যজ্ঞ প্রসাদ গৌতম মন্তব্য করতে রাজি হননি। প্রতিনিধিদলে থাকা বাংলাদেশ দলের সদস্য সিভিল এভিয়েশনের সদস্য (অপারেশন) এয়ার কমোডর মোস্তাফিজুর রহমানও কিছু বলতে চাননি।\n', '\n', 'তবে বাংলাদেশের বিমানমন্ত্রী এ কে এম শাহজাহান কামাল গত বুধবার কাঠমান্ডু ছাড়ার আগে নেপালের প্রধানমন্ত্রী কে পি শর্মার সঙ্গে বৈঠক করে দ্রুত তদন্ত শেষ করার অনুরোধ করেছেন। মন্ত্রী প্রথম আলোকে জানিয়েছেন, এ ধরনের তদন্ত ছয় মাসের আগে শেষ করার নজির নেই।\n', '\n', 'নিহত ব্যক্তিদের পরিচয় নিশ্চিত করা ও আহত ব্যক্তিদের চিকিৎসার দেখভাল করার জন্য নয় সদস্যের একটি দল গতকাল কাঠমান্ডুতে পৌঁছেছে। আহত আরও একজন গতকাল হাসপাতাল ছেড়েছেন। এ নিয়ে দুজন হাসপাতাল ছাড়লেন। এ ছাড়া আরও তিনজন হাসপাতাল ছাড়তে পারেন বলে স্থানীয় চিকিৎসকেরা জানিয়েছেন।\n', '\n', 'নিহত চার উড়োজাহাজ ক্রুর শরীরে মাদক বা অন্য কোনো বিষাক্ত উপাদান ছিল কি না, তা পরীক্ষার জন্য নমুনা সংগ্রহ করেছে টিচিং হাসপাতালের ফরেনসিক বিভাগ। কারও হার্ট অ্যাটাক হয়েছিল কি না, তা-ও পরীক্ষা করা হচ্ছে।\n', 'হিমালয় পর্বতমালার কারণে পর্যটকদের কাছে নেপাল আকর্ষণীয় দেশ। স্থানীয় ইংরেজি দৈনিক কাঠমান্ডু পোস্ট-এ ১২ মার্চ প্রকাশিত প্রতিবেদনে স্থানীয় সিভিল এভিয়েশন অথরিটির উদ্ধৃতি দিয়ে বলা হয়েছে, ২০১৭ সালে প্রতিদিন গড়ে ১০ হাজার বিদেশি নেপাল ভ্রমণ করেছে। এ সময় প্রতিদিন ২৯টি বিমান সংস্থার ৩৩টি করে ফ্লাইট চলাচল করেছে। ওই বছরে ৩৩ হাজার ৩৬২টি উড়োজাহাজ ওঠানামা করেছে।\n', '\n', 'তবে উড়োজাহাজ ওঠানামা করার জন্য নেপাল একটি দুর্ঘটনাপ্রবণ অঞ্চল। পার্বত্য এলাকা হওয়ায় দেশটিতে উড়োজাহাজের উড্ডয়ন ও অবতরণে কিছু প্রতিবন্ধকতা রয়েছে। এর বাইরে আছে আধুনিক প্রযুক্তির অভাব। শুধু ত্রিভুবন আন্তর্জাতিক বিমানবন্দর নয়, নেপালের অন্যান্য অঞ্চলেও ধারাবাহিকভাবে উড়োজাহাজ দুর্ঘটনার রেকর্ড রয়েছে।\n', '\n', 'বিবিসির খবরে বলা হয়েছে, ত্রিভুবন আন্তর্জাতিক বিমানবন্দরে প্রথম উড়োজাহাজ অবতরণের পর থেকে এ পর্যন্ত ৭০টির বেশি দুর্ঘটনা ঘটেছে। বলা হচ্ছে, এসব দুর্ঘটনায় ৬৫০ জনের বেশি মানুষ নিহত হয়েছে। সেখানে হেলিকপ্টার বিধ্বস্তের ঘটনাও ঘটেছে। নেপালের এয়ারলাইনস কোম্পানিগুলোকে নিষিদ্ধ করে রেখেছে ইউরোপীয় ইউনিয়ন (ইইউ)।\n', '\n', 'এই রুটে নিয়মিত চলাচল করেন এমন একজন পাইলট প্রথম আলোকে বলেছেন, পর্বত ছাড়াও প্রায়ই ঘন কুয়াশা ঘিরে ফেলে ত্রিভুবন বিমানবন্দরকে। তাই সেখানে উড়োজাহাজ ওঠানামা করানোর জন্য বিশেষ প্রশিক্ষণ নিতে হয়। ইউএস-বাংলার নিহত পাইলট আবিদ সুলতান এই বিমানবন্দরে ১০০ বারের বেশি ওঠানামা করেছেন। তিনি পাঁচ হাজার ঘণ্টার বেশি সময় বিমান চালাতে অভিজ্ঞ ছিলেন। তারপরও তিনি কী করে দুর্ঘটনায় পড়লেন, সেই হিসাব কেউ মেলাতে পারছেন না।\n', '\n', 'ওই পাইলট বলেন, সমুদ্রপৃষ্ঠ থেকে ৪ হাজার ৪০০ ফুট উচ্চতায় অবস্থিত ত্রিভুবন ইন্টারন্যাশনাল এয়ারপোর্ট। চারপাশ উঁচু পাহাড়-পর্বতে ঘেরা। এখানে উড়োজাহাজ অবতরণ করাতে যেমন সতর্ক থাকতে হয়, তেমনি ওঠানোর সময় তীক্ষ্ণ দৃষ্টি রাখতে হয়। বোয়িং কিংবা এয়ারবাসের উড়োজাহাজগুলো ৩২ হাজার ফুট থেকে ৩৬ হাজার ফুট উচ্চতা দিয়ে সেখানে উড়ে যায়। তবে ত্রিভুবনে অবতরণের সময় প্রধান বাধা একটি বিশাল পাহাড়, এটি সমুদ্রপৃষ্ঠ থেকে ৮ হাজার ৭০০ ফুট উঁচুতে অবস্থিত। ত্রিভুবন বিমানবন্দরের নয় মাইল দূরে রয়েছে এই পাহাড়। এ জন্য এই রানওয়েতে কোনো উড়োজাহাজই সোজা অবতরণ করতে পারে না। ওই পাহাড় পেরোনোর পরপরই দ্রুত উড়োজাহাজ অবতরণ করাতে হয়।\n', '\n', 'বার্তা সংস্থা এএফপির খবরে বলা হয়েছে, ত্রিভুবন হচ্ছে নেপালের একমাত্র আন্তর্জাতিক বিমানবন্দর। কিন্তু এর ব্যবস্থাপনা অপর্যাপ্ত ও দুর্বল। সেখানে অটোমেটিক ল্যান্ডিং সিস্টেম নেই। এ পদ্ধতি থাকলে বিমানবন্দরের নিয়ন্ত্রণকক্ষ থেকে রানওয়ের ৫০ ফুট পর্যন্ত উচ্চতায় থাকা উড়োজাহাজকে নির্দেশনা দেওয়া যায়। কিন্তু অটোমেটিক ল্যান্ডিং সিস্টেম না থাকায় তিন কিলোমিটার দূর থেকে ত্রিভুবনের রানওয়ের দিকে লক্ষ রাখতে হয় পাইলটদের। তা ছাড়া এর রানওয়ের দুই পাশেই রয়েছে পাহাড়। কোনো কারণে উড়োজাহাজ ত্রিভুবন বিমানবন্দর এলাকা পেরিয়ে গেলে আবার নতুন হিসাব কষে অবতরণ করতে হয়।\n', '\n', 'বাংলাদেশের একটি বেসরকারি বিমান চলাচল সংস্থার প্রধান প্রথম আলোকে বলেন, কাঠমান্ডুর নিয়ন্ত্রণ টাওয়ারের যে বার্তা ইউটিউবে ফাঁস হয়েছে, তাতে দেখা গেছে, পাইলট রানওয়ের দিক পরিবর্তনের পর রাডারের সহায়তা চেয়েছিলেন। এই ব্যবস্থায় বিমান কোন দিকে যাবে, সেটা রাডার বলে দেয়। কিন্তু নিয়ন্ত্রণ টাওয়ার সে সহায়তা দিতে পারেনি।\n', '\n', 'তদন্ত কমিটিতে থাকা বাংলাদেশের এভিয়েশন দুর্ঘটনা বিশেষজ্ঞ ক্যাপ্টেন সালাউদ্দিন এম রহমতুল্লাহ বলেন, তদন্তে তাঁরা এসব বিষয় খতিয়ে দেখবেন। তদন্ত দলের অন্য একজন সদস্য বলেন, তদন্তের প্রধান দুটো সূত্র হচ্ছে, ব্ল্যাক বক্স এবং ফ্লাইট ডেটা রেকর্ডার (এফডিআর)। বিধ্বস্ত ফ্লাইটের ধ্বংসাবশেষ থেকে এই দুটো গুরুত্বপূর্ণ যন্ত্র উদ্ধার করা হয়েছে। ব্ল্যাক বক্স থেকে তথ্য বের করার সক্ষমতা অধিকাংশ দেশের নেই। এ কারণে অন্য দেশের সহায়তা নেওয়া হবে।\n', '\n', '\ufeff"চট্টগ্রামে পাহাড়ধসের সতর্কবার্তা জারি"\n', '\n', 'মৌসুমি বায়ু সক্রিয় থাকায় আগামী ২৪ ঘণ্টায় চট্টগ্রামে ভারী বর্ষণ এবং পাহাড়ধসের সতর্কবার্তা জারি করেছে আবহাওয়া দপ্তর। পতেঙ্গা আবহাওয়া দপ্তরের কর্তব্যরত আবহাওয়াবিদ নুর মোহাম্মদ গতকাল রোববার এ তথ্য জানিয়েছেন। একই সঙ্গে সিলেটের পাহাড়গুলোতেও ধসের আশঙ্কা আছে বলে সতর্কবার্তায় উল্লেখ করা হয়েছে।\n', '\n', 'শনিবার রাত থেকেই নগরে বৃষ্টি শুরু হয়। গতকাল বিকেল পর্যন্ত অব্যাহত থাকে। গতকাল দুপুর ১২টা পর্যন্ত চট্টগ্রামে ৪৭ দশমিক ৮ মিলিমিটার বৃষ্টিপাত রেকর্ড করা হয়।\n', '\n', 'তবে সতর্কবার্তা জারি হওয়ার পর গতকাল চট্টগ্রামে নতুন করে উচ্ছেদ অভিযান হয়নি। তবে বিভিন্ন এলাকায় স্থানীয় জনপ্রতিনিধিদের মাধ্যমে পাহাড়ের ঝুঁকিপূর্ণ এলাকা থেকে বাসিন্দাদের সরে যাওয়ার জন্য প্রচারণা চালানো হয় বলে প্রশাসন জানিয়েছে। এর আগে গত সপ্তাহে প্রশাসন কয়েকটি পাহাড়ে উচ্ছেদ অভিযান চালিয়েছিল। বৃষ্টির অবস্থা দেখে আজ সোমবার নতুন করে অভিযান চালানো হতে পারে।\n', '\n', 'জানতে চাইলে অতিরিক্ত জেলা প্রশাসক (রাজস্ব) মো. দেলোয়ার হোসেন বলেন, বাসিন্দাদের ঝুঁকিপূর্ণ স্থান থেকে সরে যাওয়ার নির্দেশনা অব্যাহত রয়েছে। কিন্তু বাসিন্দারা এসব কানে তুলতে চায় না।\n', '\n', 'গতকাল দুপুরে নগরের বাটালি হিলে দেখা যায়, পাহাড়ের বসতিতে লাল পতাকা এবং সাইনবোর্ড টাঙিয়ে সতর্ক করা হয়েছে। কিন্তু এ নিয়ে বাসিন্দাদের মধ্যে কোনো ভ্রুক্ষেপ নেই। রফিক নামে একজন বলেন, এখানে কখনো পাহাড়ধস হয়নি। তাই এবারও কিছু হবে না।\n', '\n', 'একইভাবে নগরের মতিঝরনা এলাকায় দেখা যায়, বৃষ্টির মধ্যে হাজার হাজার লোক ঝুঁকিপূর্ণভাবে পাহাড়ের পাদদেশে এবং খাঁজে বসবাস করছে। তাদের এক কথা, এখানে কখনো পাহাড়ধস হবে না।\n', '\n', 'জেলা প্রশাসন সূত্রে জানা গেছে, চট্টগ্রামে প্রায় ১০ হাজার বাসিন্দা বিভিন্ন ঝুঁকিপূর্ণ পাহাড়ে বসবাস করছে। নগরের পাশাপাশি চন্দনাইশ, রাঙ্গুনিয়া, সীতাকুণ্ড ফটিকছড়িসহ বিভিন্ন উপজেলায়ও পাহাড়ের ঝুঁকিতে লোকজন বসবাস করছে। কিন্তু তাদের সরাতে প্রশাসনের সে রকম উদ্যোগ নেই।\n', '\n', 'চট্টগ্রামের পাশাপাশি কক্সবাজারে প্রায় ২ লাখ, রাঙামাটিতে ৫০ হাজার এবং খাগড়াছড়িতে প্রায় ২৫ হাজার লোক ঝুঁকি নিয়ে পাহাড়ে বসবাস করছে বলে প্রশাসন সূত্রে জানা গেছে। ১২ জুন রাঙামাটির নানিয়ারচরে পাহাড়ধসে ১১ জন মারা যায়।\n', '\n', 'চট্টগ্রামের বিভাগীয় কমিশনার মো. আবদুল মান্নান বলেন, আবহাওয়া খারাপ হলে ঝুঁকিপূর্ণ বসতি নিয়ে চিন্তা বেড়ে যায়। কিন্তু বাসিন্দাদের এ নিয়ে কোনো চিন্তা নেই।\n', '\ufeff"প্রিয় দলের পতাকা ওড়াতে গিয়ে..."\n', '\n', '‘পতাকাটি খুঁটিতে জড়িয়ে গিয়েছিল। রড নিয়ে সেটি ঠিক করতে যায় সুমন। হঠাৎ বিদ্যুতের সংস্পর্শে আমার ছেলের শরীরে আগুন ধরে যায়। সে পুড়তে থাকে। এ সময় বিদ্যুৎ চলে যাওয়ায় ছেলে প্রাণে রক্ষা পেয়েছে। তবে তার দুই পা কেটে ফেলতে হয়েছে।’\n', '\n', 'কথাগুলো অগ্নিদগ্ধ হয়ে দুই পা হারানো তৌহিদী মোরশেদের (সুমন) মা রওশন আরা বেগমের। বিশ্বকাপ ফুটবলে প্রিয় দলের পতাকা ঠিক করতে গিয়ে বিদ্যুৎস্পৃষ্ট হন মিরপুরের তৌহিদী (৪০)। তিনি ঢাকা মেডিকেল কলেজ হাসপাতালের বার্ন অ্যান্ড প্লাস্টিক সার্জারি ইউনিটের নিবিড় পরিচর্যা কেন্দ্রে (আইসিইউ) চিকিৎসাধীন। এরই মধ্যে তাঁর দুটি পায়ের হাঁটুর নিচ থেকে কেটে ফেলা হয়েছে। তৌহিদীর জীবন এখনো শঙ্কামুক্ত নয় বলে জানান চিকিৎসকেরা।\n', '\n', 'কেবল তৌহিদী সুমন নন, প্রিয় দলের পতাকা ওড়াতে গিয়ে অগ্নিদগ্ধ হয়ে বিভিন্ন বয়সী ১০ জন ঢাকা মেডিকেলের বার্ন ইউনিটে চিকিৎসা নিচ্ছে। তাদের মধ্যে তিনজনই আইসিইউতে।\n', '\n', 'জানা গেছে, ব্রাজিল-আর্জেন্টিনার পতাকা ওড়াতে গিয়ে বেশির ভাগ দুর্ঘটনা ঘটেছে। বার্ন অ্যান্ড প্লাস্টিক সার্জারি ইউনিটের জাতীয় সমন্বয়কারী সামন্ত লাল সেন বলেন, প্রতি বিশ্বকাপ ফুটবলে পতাকা ওড়াতে গিয়ে বেশ কিছু মানুষ অগ্নিদুর্ঘটনার শিকার হয়ে চিকিৎসা নিতে আসে। তাদের অনেকেই আজীবনের জন্য পঙ্গু হয়ে যায়। এ বছরও কয়েকজনের অঙ্গহানি হয়েছে। আরও কয়েকজনের অঙ্গহানি হতে পারে। কেবল অসাবধানতাবশত এমন দুর্ঘটনা খুব দুঃখজনক।\n', '\n', 'গত সোমবার আইসিইউতে গিয়ে দেখা যায়, তৌহিদী ঘুমাচ্ছেন। তাঁর সারা শরীর, কাটা দুই পা ব্যান্ডেজে মোড়ানো। হাতেও গভীর পোড়া ক্ষত।\n', '\n', 'আইসিইউয়ের বাইরে বসে আছেন তৌহিদীর মা। অবসরপ্রাপ্ত এই স্কুলশিক্ষিকা জানান, সেদিন ছিল শেষ রোজা।মিনিট চল্লিশেক বাদেই ইফতার। তখন ছাদে ওড়ানো পতাকা ঠিক করতে যান আর্জেন্টিনার মহাভক্ত তৌহিদী। তখনই ঘটে ওই দুর্ঘটনা।\n', '\n', 'রওশন আরা চোখের পানি মুছতে মুছতে বলেন, ছেলে পঙ্গু হয়ে ভীষণ যন্ত্রণায় হাসপাতালে কাতরাচ্ছে। কিছুটা ক্ষোভ নিয়ে তিনি বলেন, ‘আর্জেন্টিনা কি আমাদের চেনে? কী লাভ খেলা নিয়ে এত উন্মাদনার!’\n', '\n', '২০০৩ সালে স্বামীকে হারিয়ে একমাত্র ছেলে তৌহিদী, পুত্রবধূ আর দুই নাতনিকে ঘিরেই রওশন আরার জীবন। চিকিৎসার খরচ জোটাতে গিয়ে শেষ হয়ে যাচ্ছে সারা জীবনের সঞ্চয়। সাহায্য নিতে হচ্ছে স্বজনদের।\n', '\n', 'তৌহিদীর মতো আইসিইউয়ের শয্যায় দিন কাটছে মুন্সিগঞ্জের কুচিয়ামোড়ার দুই চাচাতো ভাই রিফাত (১১) ও অভির (১৯)। বাঁশের মাথায় পতাকা ওড়াতে গিয়েছিল তারা। এ সময় বৈদ্যুতিক তারের সঙ্গে লেগে দগ্ধ হয় দুই চাচাতো ভাই। এতে তাদের সারা শরীর পুড়ে গেছে।\n', '\n', 'ছেলেরা প্রাণে বেঁচে গেলেও অস্ত্রোপচারের পর কী হবে ভেবে শঙ্কিত অভির মা তাসলিমা বেগম। তিনি বলেন, ‘আগুন লেগে পুরো বাঁশ পুড়ে গেছে। ছেলেরা বেঁচে আছে এই অনেক। তবে ওদের কষ্ট দেখে চোখের পানি ধরে রাখা যায় না। কী যে যন্ত্রণা পাচ্ছে ছেলে দুটো।’\n', '\n', 'অভির খালা জাকিয়া বেগম বলেন, ওরা দুজনই ভালো ছাত্র। নবম শ্রেণির ছাত্র অভির রোল নম্বর ২। ওদের কৃষক বাবারা চিকিৎসার খরচ জোগাতে ও সন্তানদের ভবিষ্যতের কথা ভেবে দিশাহারা।\n', '\n', 'হাসপাতালে উদ্বিগ্ন সময় কাটছে নারায়ণগঞ্জের সোনারগাঁওয়ের ওমর ফারুকের। ডান হাতের তিনটি আঙুল কেটে ফেলতে হবে উচ্চমাধ্যমিক দ্বিতীয় বর্ষের এই ছাত্রের। তার প্রিয় খেলোয়াড় মেসি। আর্জেন্টিনা-নাইজেরিয়া ম্যাচের আগের দিন পতাকা ওড়াতে গিয়ে দুর্ঘটনার শিকার হয় সে।\n', '\n', '\ufeff"মেয়ে ও স্বামীকে খুঁজছেন অ্যানি"\n', '\n', 'ঢাকা মেডিকেল কলেজ হাসপাতালের বার্ন ও প্লাস্টিক সার্জারি ইউনিটের কেবিনে তখন একজন নার্স, আলামুন নাহার অ্যানি আর তাঁর বাবা ও একজন আত্মীয়। অ্যানি তাঁর বাবার কাছে জানতে চাইছেন তাঁর স্বামী ফারুক হোসেন প্রিয়ক ও মেয়ে প্রিয়ন্ময়ী কেমন আছে, কোথায় আছে। অ্যানিকে বলা হলো, প্রিয়ক ও প্রিয়ন্ময়ীকে চিকিৎসার জন্য সিঙ্গাপুরে পাঠানো হয়েছে।\n', '\n', 'গতকাল শুক্রবার বিকেলে কাঠমান্ডুতে উড়োজাহাজ দুর্ঘটনায় আহত যে তিনজনকে ঢাকা মেডিকেলে ভর্তি করা হয়েছে, অ্যানি তাঁদের একজন। অন্য দুজন হলেন মেহেদী হাসান ও তাঁর স্ত্রী কামরুন নাহার। এই তিনজন আত্মীয়। বিমান দুর্ঘটনায় যে ৪৯ জন মারা গেছেন, তার মধ্যে প্রিয়ক ও প্রিয়ন্ময়ী আছে। প্রিয়কদের বাড়ি গাজীপুরের শ্রীপুরে।\n', '\n', 'অ্যানিকে জানানো হয়নি যে উড়োজাহাজ দুর্ঘটনায় তাঁর স্বামী ও তাঁর মেয়ে মারা গেছে। তাই বারবারই মেয়ে আর স্বামীর কথা জানতে চাইছেন তিনি।\n', '\n', 'ইউএস-বাংলা উড়োজাহাজ দুর্ঘটনায় আহত এই তিন যাত্রীকে ঢাকা বিমানবন্দর থেকে সরাসরি ঢাকা মেডিকেলে আনা হয় গতকাল বিকেল পৌনে পাঁচটায়। তাঁদের বার্ন অ্যান্ড প্লাস্টিক ইউনিটের কেবিনে রেখে চিকিৎসা দেওয়া হচ্ছে। এর আগে গত বৃহস্পতিবার আহত আরেক যাত্রী শেহরিন আহমেদ এই ইউনিটে ভর্তি হন। এ নিয়ে দুর্ঘটনায় আহত চারজনের ঢাকা মেডিকেলে চিকিৎসা হচ্ছে।\n', '\n', 'গতকাল আসা তিনজনকে প্রাথমিক পরীক্ষা-নিরীক্ষা ও ভর্তি শেষে তাৎক্ষণিক সংবাদ ব্রিফিংয়ের আয়োজন করে হাসপাতাল কর্তৃপক্ষ। ব্রিফিংয়ে বার্ন ও প্লাস্টিক সার্জারি ইউনিটের সমন্বয়কারী অধ্যাপক সামন্ত লাল সেন বলেন, ভর্তি হওয়া যাত্রীরা আশঙ্কামুক্ত নন।\n', '\n', 'এ সময় কথা বলেন ওই তিন আহত যাত্রীর আত্মীয় এজাজ আহমেদ। এজাজ দুর্ঘটনার পর নেপালে গিয়েছিলেন এবং একই সঙ্গে ঢাকায় ফিরেছেন। এজাজ বলেন, অ্যানি এখনো জানেন না যে তাঁর স্বামী ও মেয়ে দুর্ঘটনায় মারা গেছে। অ্যানি পাঁচ মিনিট পরপর তাঁদের কথা জানতে চাইছেন। অ্যানিকে জানানো হয়েছে তাঁর স্বামী ও মেয়েকে চিকিৎসার জন্য সিঙ্গাপুরে পাঠানো হয়েছে।\n', '\n', 'এজাজ আহমেদ আরও বলেন, উড়োজাহাজে মেহেদী হাসান ও কামরুন নাহার সামনের আসনে ছিলেন। তাঁদের পেছনে ছিলেন অ্যানি, প্রিয়ক ও প্রিয়ন্ময়ী। দুর্ঘটনার পর মেহেদী কামরুন ও অ্যানিকে নিয়ে বের হন। প্রিয়ক মেয়ে প্রিয়ন্ময়ীকে নিয়ে বের হতে পারেননি।\n', '\n', 'ব্রিফিংয়ের পর চিকিৎসকদের সঙ্গে কথা বলে জানা গেছে, মেহেদী হাসানের হাড়ে চিড় ধরা পড়েছে। কামরুন নাহার দগ্ধ হওয়ার পাশাপাশি শরীরে তীব্র যন্ত্রণা নিয়ে এসেছেন। তাঁর আরও পরীক্ষা হবে। দগ্ধ ও আঘাত দুটোই আছে আলামুন নাহার অ্যানির।\n', '\n', 'গতকাল সন্ধ্যায় এসব রোগীকে দেখতে হাসপাতালে গিয়েছিলেন বেসামরিক বিমানমন্ত্রী শাহজাহান কামাল। আহত ব্যক্তিদের দেখার পর অপেক্ষমাণ সাংবাদিকদের তিনি বলেন, নেপালের প্রধানমন্ত্রী বলেছেন দুর্ঘটনার তদন্ত হচ্ছে। বিশেষজ্ঞরা বিষয়টি পরীক্ষা-নিরীক্ষা করছেন। এ থেকে দুর্ঘটনার কারণ বেরিয়ে আসবে। সবাই তা জানবে। তিনি বলেন, আহত রোগীদের ও নিহত ব্যক্তিদের ডিএনএ পরীক্ষা শেষে দ্রুত দেশে পাঠানোর ব্যাপারে নেপালের প্রধানমন্ত্রী ও সেনাপ্রধানের সঙ্গে তাঁর (বিমানমন্ত্রীর) কথা হয়েছে।\n', '\n', 'বিমানমন্ত্রী কথা বলার সময় সেখানে উপস্থিত ছিলেন স্বাস্থ্য অধিদপ্তরের মহাপরিচালক আবুল কালাম আজাদ। তিনি সাংবাদিকদের বলেন, আহত ব্যক্তিদের মধ্যে পাঁচজন এখনো নেপালে আছেন। তাঁদের একজন নিবিড় পরিচর্যা কেন্দ্রে (আইসিইউ) আছেন। একজনকে আইসিইউ থেকে সাধারণ শয্যায় গতকাল স্থানান্তর করা হয়েছে। বাকি তিনজন রোববার ঢাকায় আসবেন।\n', '\ufeff"কক্সবাজার সৈকতে গোসলে নেমে প্রবাসীর মৃত্যু, সংকেত মানে না অনেকে"\n', '\n', 'কক্সবাজার সমুদ্রসৈকতের সুগন্ধা পয়েন্টে আজ শুক্রবার বেলা ১১টার দিকে গোসল করতে নেমে যুক্তরাষ্ট্রপ্রবাসী মো. আরাফাতের (২৫) মৃত্যু হয়েছে। তাঁর বাড়ি চট্টগ্রামের হালিশহরের মধ্যম রামপুরায়। তাঁর বাবার নাম আলী আল কারাত মুন্সি।\n', '\n', 'পুলিশ জানায়, ঈদের ছুটিতে আরাফাত যুক্তরাষ্ট্র থেকে চট্টগ্রামের বাড়িতে আসেন। গতকাল বৃহস্পতিবার বাবা-মা ও দুই ভাইবোনের সঙ্গে আরাফাত কক্সবাজার ভ্রমণে আসেন। আগামী রোববার তাঁর যুক্তরাষ্ট্রে ফেরার কথা ছিল।\n', '\n', 'সৈকতে পর্যটকের নিরাপত্তার দায়িত্বে থাকা টুরিস্ট পুলিশ কক্সবাজারের অতিরিক্ত পুলিশ সুপার ফজলে রাব্বি প্রথম আলোকে বলেন, উত্তাল সমুদ্রে গোসলে নেমে আরাফাত নিখোঁজ হন। পরে তাঁকে উদ্ধার করে কক্সবাজার সদর হাসপাতালে নেওয়া হলে কর্তব্যরত চিকিৎসক মৃত্যু ঘোষণা করেন। আরাফাতের সাঁতার জানা ছিল না। তা ছাড়া ওই সময় সমুদ্রে ভাটার স্রোতের টান ছিল।\n', '\n', 'জেলা গোয়েন্দা পুলিশের ভারপ্রাপ্ত কর্মকর্তা (ওসি) প্রভাষ চন্দ্র ধর প্রথম আলোকে বলেন, দুর্যোগপূর্ণ আবহাওয়ার প্রভাবে সমুদ্র প্রচণ্ড উত্তাল রয়েছে। আজ শুক্রবার বেলা ১১টার দিকে হাজারো মানুষের সঙ্গে কোমর সমান সমুদ্রের পানিতে নেমে গোসল করছিলেন আরাফাত। হঠাৎ বিশাল একটি ঢেউয়ের ধাক্কায় আরাফাত ডুবে যান। এ সময় অন্যান্য লোকজন হইচই শুরু করলে লাইফগার্ড কর্মীরা সমুদ্রে নেমে আরাফাতকে উদ্ধার করে হাসপাতালে নিয়ে যান। \n', 'কক্সবাজার সদর হাসপাতালের তত্ত্বাবধায়ক পু চ নু প্রথম আলোকে বলেন, হাসপাতালে আনার আগেই আরাফাতের মৃত্যু হয়।\n', '\n', 'পুলিশ ও লাইফগার্ড কর্মীরা জানান, ঈদের দ্বিতীয় দিন (১৭ জুন) থেকে কক্সবাজার সৈকত ভ্রমণে আসেন অন্তত পাঁচ লাখ পর্যটক। শুক্রবার সকালেও অন্তত ৫০ হাজার মানুষ সমুদ্রে নামেন গোসল করতে। সৈকতের লাবণী পয়েন্টে গোসলের জন্য কিছু এলাকা সংরক্ষিত রাখা হলেও হাজার হাজার পর্যটক ঝুঁকি নিয়ে সৈকতের আরও কয়েকটি পয়েন্ট দিয়ে গোসলে নামছেন। ঢেউয়ের তোড়ে অনেকে ভেসে যাচ্ছেন। প্রতিদিন ১০-১২ জনকে ভেসে যাওয়ার সময় উদ্ধার করে প্রাণে রক্ষা করছেন লাইফগার্ড কর্মীরা।\n', '\n', 'টুরিস্ট পুলিশের অতিরিক্ত পুলিশ সুপার ফজলে রাব্বি বলেন, লাবণী পয়েন্ট ছাড়া সৈকতের কলাতলী, সুগন্ধা, সিগাল, ডায়াবেটিস হাসপাতাল পয়েন্টে গোসলে নামা সম্পূর্ণভাবে নিষিদ্ধ। এ ব্যাপারে পর্যটকদের সতর্ক করতে সৈকত এলাকায় একাধিক লাল নিশানা উড়ানো হলেও কেউ তা মানছে না। বিপুলসংখ্যক পর্যটকদের রক্ষায় টুরিস্ট পুলিশের ১১২ জন সদস্যকে হিমশিম খেতে হচ্ছে। গোসলে নামার আগে অন্তত একবার জোয়ার-ভাটা তথ্যটা সবার জেনে নেওয়া উচিত। ভাটার সময় গোসলে নামা বিপজ্জনক। এ সময় লাল নিশানা উড়ানো হয়। আর জোয়ারের সময় উড়ানো হয় সবুজ নিশানা।\n', '\n', '\ufeff"রাঙামাটির পাহাড়ে অবৈধ বসতি নির্মাণ চলছেই"\n', '\n', 'রাঙামাটি শহরের পাহাড়ে অবৈধ বসতি নির্মাণ চলছেই। এক বছরের মধ্যেই অতি ঝুঁকিপূর্ণ হিসেবে চিহ্নিত ১২টি পাহাড়ে নির্মিত হয়েছে দুই শতাধিক নতুন ঘর। এই পাহাড়গুলোতে ঝুঁকি নিয়ে বসবাস করছে ১০ হাজারেরও বেশি মানুষ। ভারী বৃষ্টিতে এসব ঘর বিধ্বস্ত হয়ে নতুন করে প্রাণহানির আশঙ্কা করা হচ্ছে।\n', '\n', 'আজ ১৩ জুন। গত বছরের (২০১৭) এই দিনে পাহাড়ধসে রাঙামাটিতে ১২০ জন নিহত হয়। রাঙামাটির সঙ্গে বন্ধ হয়ে যায় সড়ক যোগাযোগ। ঝুঁকির মুখে পড়ে সরকারি-বেসরকারি বেশ কিছু স্থাপনা।\n', '\n', 'পাহাড়ধসের ঘটনায় জেলা প্রশাসন গঠিত অনুসন্ধান কমিটি স্বল্প, দীর্ঘ ও মধ্যমেয়াদি বেশ কিছু সুপারিশ করেছিল। কিন্তু এক বছরেও এ সুপারিশের বেশির ভাগ বাস্তবায়ন হয়নি। ঘরহারা মানুষদের মধ্যে প্রায় সাড়ে চারশজন এখনও চারটি আশ্রয়কেন্দ্র ও তাঁবুতে বাস করছেন বলে জেলা প্রশাসন সূত্র জানিয়েছে।\n', '\n', 'নতুন করে বসতি\n', 'রাঙামাটি শহরের নতুন পাড়ার বাসিন্দা মো. ইসমাইল হোসেন। গত বছরে ১৩ জুন সকালে ভয়াবহ পাহাড়ধসে তাঁর ঘরটি বিধ্বস্ত হয়। সেই বিধ্বস্ত স্থানে আবার নতুন ঘর নির্মাণ করে বসবাস করছেন ইসমাইল। একই এলাকার মিনারা বেগমও নতুন করে ঘর তুলে বাস করছেন। সেবার পাহাড়ধসে বিধ্বস্ত হয়েছিল তাঁর ঘরটিও।\n', '\n', 'অনুসন্ধানে জানা গেছে, পাহাড়ধসের ঘটনার কয়েক মাস পর থেকেই নতুন করে ঘর নির্মাণ শুরু হয়। এ পর্যন্ত ঝুঁকিপূর্ণ স্থানে দুই শতাধিক ঘর নির্মাণ করা হয়েছে। এর মধ্যে কোয়ান্টাম ফাউন্ডেশন নামে একটি প্রতিষ্ঠান ১৭ পরিবারকে ঘর নির্মাণ করে দিয়েছে। এ ছাড়া বিভিন্ন সংস্থা ও ব্যক্তির উদ্যোগে এসব ঘরগুলো নির্মাণ করা হয়। তবে এ ঘরবাড়ি নির্মাণের জন্য পৌরসভার কাছ থেকে কোনো অনুমতি নেওয়া হয়নি। শিমুলতলী, পশ্চিম মুসলিমপাড়া, রূপনগর ও ভেদভেদী এলাকার ঝুঁকিপূর্ণ স্থানে নতুন করে অবৈধ ঘর নির্মাণ অব্যাহত রয়েছে।\n', '\n', 'নতুনভাবে ঘর নির্মাণ করেছেন শিমুলতলী এলাকার মো. আবদুল মান্নান ও রূপনগরের মো. নুরুল ইসলাম। জানতে চাইলে দুজন প্রথম আলোকে বলেন, যেসব মানুষ বাড়িঘর নির্মাণ করে বসতি করছেন, কারোই বৈধ কাগজপত্র নেই। মূল শহরে বসবাসের কোনো সুযোগ নেই, তাই ঝুঁকি জেনেও থাকতে হচ্ছে এখানে।\n', '\n', 'পৌরসভা সূত্রে জানা গেছে, রাঙামাটি পৌরসভায় ১৭ হাজার ৭৬৭টি হোল্ডিং (ঘর) রয়েছে। একটি হোল্ডিংয়ের অধীনে কয়েকটি পরিবার বসবাস করে। এর মধ্যে শুধু ২ হাজার ১৫টি হোল্ডিং অনুমোদিত। বাকি ১৫ হাজার ৭৫২টি অবৈধ। অবৈধ এসব বসতিগুলো সড়ক ও জনপথ বিভাগ ও সরকারি খাস জায়গা বলে জানা যায়।\n', '\n', 'তবে অননুমোদিত হোল্ডিংয়ের সবগুলো ঝুঁকিপূর্ণ নয় বলে প্রশাসন সূত্রে জানা গেছে। শহরের ১২টি পাহাড়ে অতি ঝুঁকিপূর্ণ বসতি রয়েছে। এসব পাহাড়গুলো পড়েছে পৌর এলাকায়। ১২ পাহাড়ে ১০ হাজার ৩৪৪ জন মানুষ রয়েছে বলে জেলা প্রশাসন সূত্র জানায়।\n', '\n', 'ঝুঁকিপূর্ণ ৩১ স্থান\n', 'ওই ১২টি পাহাড়সহ শহরে ৩১টি স্থান জেলা প্রশাসন ইতিমধ্যে অতি ঝুঁকিপূর্ণ হিসেবে চিহিত করে সাইনবোর্ড টাঙিয়েছে। পাহাড়গুলো হলো নতুনপাড়া, শিমুলতলী, রূপনগর, পশ্চিম মুসলিমপাড়া, বিএডিসি কলোনি, পোস্ট অফিস কলোনি, উলুছড়া, আলুটিলা, কিনামনিঘোনা, মোনতলা, যুব উন্নয়ন এলাকা ও মোনঘর আবাসিক এলাকা। বৃষ্টির সময় জেলা প্রশাসন থেকে বারবার বাসিন্দাদের নিরাপদ স্থানে সরে যাওয়ার নির্দেশ দেওয়া হলেও কোনো কাজ হচ্ছে না।\n', '\n', 'জেলা প্রশাসক একেএম মামুনুর রশিদ প্রথম আলোকে বলেন, অবৈধ স্থাপনার সংখ্যা বেশি হওয়ায় উচ্ছেদ করা যাচ্ছে না। তবে কীভাবে উচ্ছেদ করা হবে তা চিন্তাভাবনা করা হচ্ছে।\n', '\n', 'সুপারিশ বাস্তবায়ন হয়নি\n', 'রাঙামাটিসহ বিভিন্ন স্থানে পাহাড়ধসের পর ‘ভূমিধসের কারণ চিহ্নিতকরণ ও ভবিষ্যৎ করণীয় নির্ধারণ শীর্ষক অনুসন্ধান কমিটি’ স্বল্প, দীর্ঘ এবং মধ্যমেয়াদি বেশ কিছু সুপারিশ করেছিল। সুপারিশগুলোর মধ্যে ক্ষতিগ্রস্ত স্থাপনা রক্ষায় প্রতিরোধ দেয়াল নির্মাণ, ঝুঁকিপূর্ণ বসতি উচ্ছেদ, নতুন করে বসতি স্থাপন বন্ধ করা, পুনর্বাসন, পাহাড় কাটা বন্ধ করা উল্লেখযোগ্য। অনুসন্ধান কমিটির সদস্য ঢাকা বিশ্ববিদ্যালয়ের ভূগোল ও পরিবেশবিদ্যার অধ্যাপক মো. শহীদুল ইসলাম বলেন, সুপারিশের দৃশ্যমান কোনো বাস্তবায়ন দেখা যায়নি।\n', '\ufeff"বিদ্যুৎ দুর্ঘটনায় মৃতের সংখ্যা বাড়ছে"\n', '\n', 'দেশে দগ্ধ হয়ে প্রাণহানির প্রায় অর্ধেক ঘটছে বৈদ্যুতিক দুর্ঘটনায়। এ ধরনের দুর্ঘটনার সংখ্যা বেড়েই চলেছে। মৃত্যুর পাশাপাশি এতে অঙ্গহানির ঝুঁকিও বেশি।\n', '\n', 'ঢাকা মেডিকেল কলেজ হাসপাতালের বার্ন অ্যান্ড প্লাস্টিক সার্জারি ইউনিটে গত বছর বিভিন্নভাবে দগ্ধ রোগীর (বহির্বিভাগে এবং ভর্তি থেকে) চিকিৎসা গ্রহণ, মৃত্যু ও অঙ্গহানির তথ্য বিশ্লেষণ করে এ চিত্র পাওয়া গেছে।\n', '\n', '২০১৭ সালে দগ্ধ হয়ে ৭৫৮ জন মারা যায়। তাদের মধ্যে ৩৬৪ জন মারা যায় বিদ্যুৎস্পৃষ্ট হয়ে, যা মোট মৃত্যুর ৪৮ শতাংশ। এর আগের বছর আগুনে পুড়ে মারা যায় ৭৫৪ জন। তাদের ৪২ শতাংশ মারা যায় বৈদ্যুতিক দুর্ঘটনায়।\n', '\n', 'বার্ন অ্যান্ড প্লাস্টিক সার্জারি ইউনিটের জাতীয় সমন্বয়ক সামন্ত লাল সেন বলেন, বৈদ্যুতিক দুর্ঘটনার ক্ষতি ও ভয়াবহতা খুব বেশি। এতে দগ্ধ \n', 'রোগীর উচ্চ মৃত্যুঝুঁকির পাশাপাশি অঙ্গহানির ঘটনার সম্ভাব্যতার হার অনেক বেশি। এ ধরনের দুর্ঘটনার সংখ্যা বাড়ছে।\n', '\n', 'বিশ্বকাপ ফুটবলের প্রিয় দলের পতাকা ওড়াতে গিয়ে বিদ্যুৎস্পৃষ্ট হয়ে গত ১৫ জুন হাসপাতালে ভর্তি হন রাজধানীর মিরপুরের তৌহিদী মোরশেদ (৪০)। জীবন বাঁচাতে শুরুতে তাঁর দুটি পা হাঁটুর নিচ থেকে কেটে ফেলা হয়। নিবিড় পরিচর্যা কেন্দ্রে ২১ দিন জীবনমৃত্যুর সন্ধিক্ষণে থেকে ৬ জুলাই তিনি \n', 'মারা যান।\n', '\n', 'গত বছর বার্ন অ্যান্ড প্লাস্টিক সার্জারি ইউনিটের বহির্বিভাগে এবং ভর্তি থেকে চিকিৎসা নেওয়া রোগীর সংখ্যা ছিল প্রায় ৬৫ হাজার। এর মধ্যে বৈদ্যুতিক দুর্ঘটনায় দগ্ধ ১৭ হাজারের বেশি ছিল। ২০১৬ সালে বৈদ্যুতিক দুর্ঘটনায় দগ্ধের সংখ্যা ছিল ১৫ হাজারের বেশি।\n', '\n', ' নীলফামারীর রডমিস্ত্রি সাইফুল ইসলাম (২৬) ময়মনসিংহে একটি ভবন তৈরির কাজ করার সময় অসতর্কতায় বিদ্যুৎস্পৃষ্ট হন। তাঁর বাঁ হাত, বাঁ পা ও বুকের বেশ খানিকটা অংশ পুড়ে যায়। এখন তিনি বার্ন ইউনিটে চিকিৎসাধীন। সম্প্রতি সেখানে গিয়ে দেখা যায়, হাত, পা ও বুকে ব্যান্ডেজ করা সাইফুল যন্ত্রণায় কাতরাচ্ছেন। তাঁর মা নুরুন নাহার বেগম পাশে বসে বাতাস করছেন। সংসারের একমাত্র উপার্জনকারী ছেলের এ অবস্থায় মা বলেন, ‘ছেলের চিকিৎসা চালাব না সংসারের কথা চিন্তা করব, বুঝতে পারি না। ছেলে তো আমার চিরদিনের জন্য পঙ্গু হয়ে গেল।’ বাড়িতে সাইফুলের স্ত্রী ও দুই সন্তান রয়েছে।\n', '\n', 'চিকিৎসকেরা বলছেন, বৈদ্যুতিক দুর্ঘটনায় দগ্ধ রোগীর অঙ্গহানির ঝুঁকি সবচেয়ে বেশি। অনেকে পঙ্গু হয়ে যান। গত বছর এ ধরনের প্রায় ৫০০ রোগীর অঙ্গহানির ঘটনা ঘটেছে। অনেক রোগীর চার হাত-পায়ের মধ্যে তিনটিই কাটা পড়েছে। ২০১৬ সালে অঙ্গহানির সংখ্যা ছিল ২০০-এর কম।\n', '\n', 'ডাম্পিং ট্রাকের সহকারী হিসেবে কাজ করতেন ১৮ বছরের মো. শরীফ। বৈদ্যুতিক দুর্ঘটনায় পুড়ে চার মাসের বেশি এই হাসপাতালে তাঁর চিকিৎসা চলছে।\n', '\n', 'শরীফ জানান, রাতে কাজ শেষ করে ট্রাক নিয়ে স্ট্যান্ডে ফেরার সময় একটি নিচু হয়ে ঝুলে থাকা বৈদ্যুতিক তার সরাতে যান তিনি। এ সময় হঠাৎ আসা বাতাসে তারটি শরীরে লাগে। এতে তাঁর শরীরের পিঠ থেকে নিচের দিকে ৬৭ শতাংশ পুড়ে যায়। শরীরের অনেক জায়গায় গভীর ক্ষত। শরীফ বলেন, এখন পর্যন্ত তাঁর শরীরে চার বার অস্ত্রোপচার হয়েছে। চিকিৎসকেরা বাঁ পা বাঁচানোর সর্বোচ্চ চেষ্টা করছেন।\n', '\n', 'বাংলাদেশ ফায়ার সার্ভিস ও সিভিল ডিফেন্স অধিদপ্তরের দুর্ঘটনা ও উদ্ধারের পরিসংখ্যান থেকে জানা গেছে, তারা ২০১৬ সালে প্রায় ১৭ হাজার অগ্নিকাণ্ড নিয়ন্ত্রণ করেছে। এর প্রায় ৭০ শতাংশ অগ্নিকাণ্ড বিদ্যুৎ-সংশ্লিষ্ট।\n', '\n', 'এই অধিদপ্তরের পরিচালক মেজর এ কে এম শাকিল নেওয়াজ বলেন, বাংলাদেশ ন্যাশনাল বিল্ডিং কোড ২০০৬ এবং অগ্নি-প্রতিরোধ আইন ২০০৩ না মানা বৈদ্যুতিক দুর্ঘটনার মূল কারণ। এর পাশাপাশি বিদ্যুতের অবৈধ সংযোগ এবং নকল বা নিম্নমানের বৈদ্যুতিক তার ও সরঞ্জামের ব্যবহারের ফলেও বৈদ্যুতিক দুর্ঘটনা ঘটছে। এ ছাড়া জনগণের অসাবধানতার বিষয়টি আছেই।\n', '\n', 'বার্ন অ্যান্ড প্লাস্টিক সার্জারি ইউনিটের সহকারী অধ্যাপক তানভীর আহমেদ বলেন, দুর্ঘটনার ঘটনা ঘটে গেলে যত দ্রুত সম্ভব হাসপাতালে নিয়ে আসা উচিত। এতে অঙ্গহানির ঝুঁকি অনেকটা কমে যায়। আগুনে বা বিদ্যুৎস্পৃষ্ট হয়ে, যেভাবেই দগ্ধ হোক, আক্রান্ত স্থানে প্রাথমিকভাবে স্বাভাবিক তাপমাত্রার প্রচুর পানি ঢালতে হবে। কোনোভাবেই বরফ, ঠান্ডা পানি, পেস্ট ও ডিম লাগানো যাবে না।\n', '\n', '\ufeff"সড়কে ২৫ হাজার মানুষের মৃত্যু"\n', '\n', 'গত সাড়ে তিন বছরে সারা দেশে সড়ক দুর্ঘটনায় মারা গেছেন ২৫ হাজার ১২০ জন। অর্থাৎ প্রতিদিন গড়ে ২০ জন। এই সময়ে আহত হয়েছেন ৬২ হাজার ৪৮২ জন। এসব দুর্ঘটনার ৯০ শতাংশ ঘটেছে চালকের বেপরোয়া মনোভাব ও অতিরিক্ত গতির কারণে।\n', '\n', 'এসব সড়ক দুর্ঘটনায় হতাহত ব্যক্তিদের বেশির ভাগই শিশু, তরুণ ও কর্মক্ষম ব্যক্তি। এই দুই শ্রেণিকে দেশের ভবিষ্যৎ ও অর্থনীতির মূল শক্তি হিসেবে বিবেচনা করা হয়। সড়ক দুর্ঘটনা এবং এর প্রভাবে ক্ষয়ক্ষতির আর্থিক পরিমাণ বছরে প্রায় ৪০ হাজার কোটি টাকা।\n', '\n', 'এসব তথ্য বাংলাদেশ যাত্রী কল্যাণ সমিতি এবং বাংলাদেশ প্রকৌশল বিশ্ববিদ্যালয়ের সড়ক দুর্ঘটনা গবেষণা ইনস্টিটিউটের (এআরআই)। সড়ক নিরাপত্তা নিয়ে কাজ করা বিশেষজ্ঞরা বলছেন, সড়ক দুর্ঘটনা কমাতে এবং নিরাপদ সড়ক নিশ্চিত করার ক্ষেত্রে করণীয় সরকারের জানা। আগেও সরকার এ বিষয়ে পদক্ষেপ নেওয়ার প্রতিশ্রুতি দিয়েছিল। কিন্তু সরকারসংশ্লিষ্ট কিছু ব্যক্তির স্বার্থের কারণে এসব প্রতিশ্রুতি বাস্তবায়নে যথাযথ উদ্যোগ নেওয়া হয়নি।\n', '\n', 'জানতে চাইলে বুয়েটের পুরকৌশল বিভাগের অধ্যাপক সামছুল হক প্রথম আলোকে বলেন, সড়ক নিরাপত্তা বিষয়ে সরকার অনেকটাই উদাসীন। সড়ক দুর্ঘটনা ও যানজটে যে ক্ষতি হচ্ছে, সরকার তাকে জাতীয় সমস্যা মনে করে না। সংশ্লিষ্ট মন্ত্রণালয়গুলোর মানসিকতা, দক্ষ জনবল কিছুই নেই। শুধু আইন পাস করলে সমস্যার সমাধান হবে না। পুরো প্রক্রিয়ায় বদল আনতে হবে।\n', '\n', 'দেশের ১০টি জাতীয় দৈনিক, ৬টি অনলাইন দৈনিক, ৬টি স্থানীয় দৈনিক ও টেলিভিশন চ্যানেলগুলোতে প্রচারিত সড়ক দুর্ঘটনার সংবাদ বিশ্লেষণ করে বাংলাদেশ যাত্রী কল্যাণ সমিতির সড়ক দুর্ঘটনা মনিটরিং সেল। তাতে দেখা যায়, ২০১৫ সালের জানুয়ারি থেকে চলতি বছরের জুন পর্যন্ত সাড়ে তিন বছরে সারা দেশে সড়ক দুর্ঘটনা ঘটেছে ১৮ হাজার ৭৩২টি। এর মধ্যে সবচেয়ে বেশি দুর্ঘটনা এবং নিহতের ঘটনা ঘটে ২০১৫ সালে।\n', '\n', 'যাত্রী কল্যাণ সমিতির পরিসংখ্যান অনুযায়ী, সারা দেশে সংঘটিত ৩৪ শতাংশ দুর্ঘটনার সঙ্গে মোটরসাইকেল সংশ্লিষ্ট ছিল। ট্রাক ও কাভার্ড ভ্যানে দুর্ঘটনা ঘটেছে ২৭ দশমিক ৫ শতাংশ। বাসের দুর্ঘটনা ২৫ শতাংশ। কার, মাইক্রোবাস ১৫ শতাংশ।\n', '\n', 'তবে সড়ক নিরাপত্তা নিয়ে কাজ করা আরেক সংগঠন নিরাপদ সড়ক চাই বাংলাদেশের (নিসচা) হিসাবে, গত তিন বছরে সড়ক দুর্ঘটনায় মারা গেছেন ১৩ হাজার ৩৬৭ জন। আহত হয়েছেন ১৯ হাজার ১৫৮ জন।\n', '\n', 'বুয়েটের এআরআই দুর্ঘটনার কারণসংক্রান্ত পুলিশের দেওয়া তথ্য বিশ্লেষণ করে থাকে। ১৯৯৮ থেকে ২০১৫ সাল পর্যন্ত ঘটে যাওয়া সড়ক দুর্ঘটনা বিশ্লেষণ করে এআরআই বলছে, দেশে ৫৩ শতাংশ সড়ক দুর্ঘটনা ঘটে অতিরিক্ত গতিতে গাড়ি চালানোর কারণে। আর চালকদের বেপরোয়া মনোভাবের কারণে দুর্ঘটনা ঘটে ৩৭ শতাংশ। অর্থাৎ চালকের বেপরোয়া মনোভাব ও গতির কারণে ৯০ শতাংশ দুর্ঘটনা ঘটছে। আর পরিবেশ-পরিস্থিতিসহ অন্যান্য কারণে দুর্ঘটনা ১০ শতাংশ।\n', '\n', 'পুলিশের দেওয়া তথ্য বিশ্লেষণ করে এআরআই বলছে, দেশের সব মহানগরে যত পথচারী সড়ক দুর্ঘটনায় মারা যান, তার দ্বিগুণের বেশি মারা যান শুধু ঢাকা মহানগরে। অবশ্য ঢাকায় মানুষ ও যানবাহন দুটিই বেশি। এআরআইয়ের তথ্যমতে, পথচারীদের জন্য রাজধানীর সবচেয়ে বেশি ঝুঁকিপূর্ণ স্থান হচ্ছে ৫৪টি ব্যস্ত মোড়। চালকের বেপরোয়া মনোভাব, পথচারীদের অসচেতনতা ও সড়কের ত্রুটির কারণেই এসব দুর্ঘটনা ঘটছে বলে বিশেষজ্ঞরা মনে করছেন।\n', '\n', 'এআরআইয়ের গবেষক ও বুয়েটের সহকারী অধ্যাপক কাজী সাইফুন নেওয়াজ প্রথম আলোকে বলেন, প্রকৌশলগত ত্রুটি ও সচেতনতার অভাবে পথচারীরা মারা যাচ্ছেন। সব স্থানে জেব্রা ক্রসিং না থাকা, ফুটপাত না থাকা কিংবা অবৈধ দখলে চলে যাওয়া, স্বয়ংক্রিয় সংকেতব্যবস্থার অনুপস্থিতি, পথচারী পারাপারে অব্যবস্থাপনা অন্যতম প্রকৌশলগত ত্রুটি।\n', '\n', 'গবেষণা বলছে, সড়ক দুর্ঘটনায় হতাহত ব্যক্তিদের বেশির ভাগই তরুণ ও কর্মক্ষম ব্যক্তি। এআরআইয়ের গবেষণা অনুসারে, দেশের সড়ক-মহাসড়কে দুর্ঘটনায় মারা যাওয়া লোকজনের ৫৪ শতাংশের বয়স ১৬ থেকে ৪০ বছরের মধ্যে। আর দুর্ঘটনায় নিহত লোকদের সাড়ে ১৮ শতাংশ শিশু, এদের বয়স ১৫ বছরের নিচে।\n', '\n', 'এআরআইয়ের গত বছরের এক গবেষণায় বলা হয়, দেশে সড়ক দুর্ঘটনা এবং এর প্রভাবে সৃষ্ট ক্ষয়ক্ষতির আর্থিক পরিমাণ বছরে প্রায় ৪০ হাজার কোটি টাকা। এসব দুর্ঘটনার কারণে বছরে মোট জাতীয় উৎপাদনের (জিডিপি) ২ থেকে ৩ শতাংশ হারাচ্ছে বাংলাদেশ। দুর্ঘটনায় জানমালের ক্ষতি ও দুর্ঘটনা থেকে সৃষ্ট যানজট অর্থনীতিকে বাধাগ্রস্ত করছে।\n', '\n', 'জানতে চাইলে সেন্টার ফর পলিসি ডায়ালগের (সিপিডি) বিশেষ ফেলো মোস্তাফিজুর রহমান প্রথম আলোকে বলেন, সড়ক নিরাপদ করতে যে ব্যয় করা হবে, সেগুলো বিনিয়োগ। অর্থনৈতিক প্রবৃদ্ধি বাড়াতে হলে সড়ক নিরাপত্তায় বিনিয়োগ বাড়াতেই হবে। সড়কে নিরাপত্তা নিশ্চিত করা গেলে আর্থিক ক্ষতি কমবে এবং বিনিয়োগ বৃদ্ধিসহ আর্থিক প্রবৃদ্ধি বাড়বে।\n', '\n', 'বিশেষজ্ঞরা বলছেন, সড়ক দুর্ঘটনা কমাতে হলে সবার আগে দরকার সঠিক তথ্য। কিন্তু সরকারের কাছে সঠিক তথ্যই নেই। নেই উদ্যোগও। সড়ক দুর্ঘটনার বিষয়ে সরকারি তথ্যের উৎস পুলিশ। সড়ক দুর্ঘটনার পর মামলা হলেই পুলিশ তথ্য সংরক্ষণ করে থাকে। ভুক্তভোগী কেউ মামলা না করলে কিংবা নিজেদের মধ্যে মীমাংসা করে ফেললে পুলিশের খাতায় কোনো তথ্য থাকে না। সরকারের সংশ্লিষ্ট মন্ত্রণালয়গুলোর কাছে সড়ক দুর্ঘটনায় হতাহত, ধরন ও কারণ বিষয়ে পর্যাপ্ত তথ্য না থাকায় পরিকল্পনা প্রণয়নে ঘাটতি থেকে যায়।\n', '\n', 'সড়ক দুর্ঘটনা রোধে ১৯৯৭ সাল থেকে সড়ক পরিবহন মন্ত্রণালয় তিন বছর মেয়াদি কর্মপরিকল্পনা করে আসছে। এর মধ্যে সাতটি পরিকল্পনা নেওয়া হয়েছে। সর্বশেষ পরিকল্পনায় ২০২৪ সালের মধ্যে সড়ক দুর্ঘটনা ৫০ শতাংশ কমিয়ে আনার কথা বলা হয়েছে। কিন্তু বেসরকারি বিভিন্ন সংস্থা সড়ক দুর্ঘটনার যে হিসাব প্রকাশ করছে, তাতে এর কোনো প্রতিফলন দেখা যায়নি।\n', '\n', 'সড়ক পরিবহন মন্ত্রণালয় সূত্র জানায়, ২০০৮ সালে পঞ্চম জাতীয় সড়ক নিরাপত্তা কৌশলগত কর্মপরিকল্পনায় বলা হয়েছিল, ২০১৬ সালের মধ্যে ১২-২০ শতাংশ সড়ক দুর্ঘটনা কমানো হবে। সর্বশেষ ২০১৪ সালে করা কর্মপরিকল্পনায় সড়ক দুর্ঘটনা কমাতে নয়টি পদক্ষেপ চিহ্নিত করা হয়েছে, যা আগেরগুলোতেও ছিল। কর্মপরিকল্পনায় থাকলেও এগুলোর বাস্তবায়ন এখনো হয়নি। এই নয়টি পদক্ষেপের অধিকাংশ আন্দোলনরত শিক্ষার্থীদের নয় দফা দাবির সঙ্গে সামঞ্জস্যপূর্ণ।\n', '\n', 'এ বিষয়ে বাংলাদেশ যাত্রী কল্যাণ সমিতির মহাসচিব মোজাম্মেল হক চৌধুরী প্রথম আলোকে বলেন, সড়ক দুর্ঘটনায় মেধাবী ও কর্মক্ষম জনসম্পদ হারিয়ে দেশের অপূরণীয় ক্ষতি হচ্ছে। সরকার সঠিক কর্মসূচি গ্রহণ করলে এক বছরে সড়ক দুর্ঘটনা ৯০ শতাংশ কমানো সম্ভব। তিনি মনে করেন, শিক্ষার্থীদের দাবিগুলো দ্রুত বাস্তবায়নের উদ্যোগ নিলে সড়ক দুর্ঘটনা অনেকটাই কমে আসবে।\n', '\n', '\ufeff"লালবাগে আগুন"\n', '\n', 'রাজধানীর পুরান ঢাকার লালবাগের ইসলামবাগের আলীরঘাট এলাকায় আগুন লেগেছে। বৃহস্পতিবার রাত সাড়ে ১১টার দিকে ওই এলাকার কিছু ছোট ছোট ঘরে আগুন লাগে। ফায়ার সার্ভিসের ১৩টি ইউনিট আগুন নিয়ন্ত্রণে কাজ করছে।\n', '\n', 'ফায়ার সার্ভিসের কেন্দ্রীয় নিয়ন্ত্রণ কক্ষের কর্তব্যরত অফিসার বাবুল প্রথম আলোকে বলেন, বৃহস্পতিবার রাত সাড়ে ১১টার দিকে আগুন লাগার খবর পায় ফায়ার সার্ভিস। আগুন নেভাতে কাজ করছে ১৩টি ইউনিট। তবে আগুন লাগার কারণ তাৎক্ষণিকভাবে জানাতে পারেননি ফায়ার সার্ভিসের এই কর্মকর্তা।\n', '\ufeff"প্রাণ কেড়ে নেওয়ার সব আয়োজন ছিল"\n', '\n', 'একটা সড়ক দুর্ঘটনার জন্য যত ধরনের বিশৃঙ্খলা, অনিয়ম ও অবহেলা থাকা দরকার, এর সবকিছুই ছিল নারায়ণগঞ্জের টিপুরদীতে। এর সঙ্গে যোগ হয়েছে বাসচালকের বেপরোয়া মনোভাব। যার ফল ১০ জন নিরীহ মানুষের প্রাণহানি।\n', '\n', 'যানবাহন, চালক, সড়ক ও সড়কের পারিপার্শ্বিক অবস্থা—এই চারটি বিষয়ের কোনো একটিতে ত্রুটি হলেই দুর্ঘটনা অনিবার্য। প্রথম আলোর অনুসন্ধান, প্রত্যক্ষদর্শীর বর্ণনা আর বিশেষজ্ঞ মত হচ্ছে ঢাকা-চট্টগ্রাম মহাসড়কের টিপুরদীতে গত সোমবার ওই চারটি বিষয়ের তিনটিই ত্রুটিপূর্ণ ছিল।\n', '\n', 'দুর্ঘটনাকবলিত বাসটির চলাচলের উপযোগিতা (ফিটনেস) সনদ নেই। আইনে নিষেধ থাকা সত্ত্বেও চালক মুঠোফোনে কথা বলছিলেন এবং বেপরোয়া গতিতে বাস চালাচ্ছিলেন। এই স্থানে সড়কে তেমন কোনো ত্রুটি নেই। তবে সড়কের পারিপার্শ্বিক পরিবেশ ঠিক ছিল না। অর্থাৎ মহাসড়কে ছোট ও অযান্ত্রিক যানবাহন চলাচল নিষিদ্ধ হলেও ওই স্থানে নিয়মিতই এসব যান চলছে। বেআইনি হলেও মহাসড়কে কনটেইনারবাহী ট্রেইলর, ট্রাক ও লরি দাঁড় করে রাখা হয়েছিল। এসব কারণেই মূলত দুর্ঘটনা ঘটেছে।\n', '\n', 'প্রত্যক্ষদর্শীর বর্ণনামতে, সোমবার দুর্ঘটনাকবলিত সিডিএম ট্রাভেলসের বাসটির চালক প্রথমে একটি রিকশাকে ধাক্কা দেন। এরপর দ্রুতগতিতে পালাতে গিয়ে মহাসড়কের পাশে দাঁড়িয়ে থাকা একটি কনটেইনারবাহী ট্রেইলরের ওপর তুলে দেন। এতে বাসটি দুমড়ে-মুচড়ে যায়। নারী-শিশুসহ প্রাণ হারান ১০ জন। আহত হন আরও ২৬ জন। এর মধ্যে গুরুতর আহত ৪ জন ঢাকা মেডিকেল কলেজ হাসপাতালে চিকিৎসাধীন। এঁদের একজনের অবস্থা আশঙ্কাজনক।\n', '\n', 'চালক বেপরোয়া\n', '\n', 'মোটরযান আইনে যানবাহন চালানোর সময় চালকের এয়ারফোনে গান শোনা কিংবা মুঠোফোনে কথা বলা নিষেধ। কিন্তু দুর্ঘটনাকবলিত বাসটির চালক মুঠোফোনে কথা বলছিলেন।\n', '\n', 'গতকাল মঙ্গলবার বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের দুজন প্রতিনিধি দুর্ঘটনাস্থল পরিদর্শন করেছেন। এঁরা হলেন সহকারী অধ্যাপক কাজী মো. সাইফুন নেওয়াজ ও প্রভাষক ইমরান উদ্দিন।\n', '\n', 'জানতে চাইলে কাজী সাইফুন নেওয়াজ প্রথম আলোকে বলেন, দুর্ঘটনার পেছনে বেপরোয়া ওভারটেকিংকে (অন্য যানবাহনকে পাশ কাটিয়ে যাওয়া) প্রধান কারণ মনে করছেন তাঁরা। এর বাইরে আরও কিছু বিশৃঙ্খলা আছে। সেগুলো তাঁরা বিশ্লেষণ করে প্রতিবেদন তৈরি করবেন।\n', '\n', 'বুয়েটের প্রাথমিক অনুসন্ধান বলছে, দুর্ঘটনাকবলিত বাসটির সামনে একটি পিকআপ ছিল। আর পিকআপের সামনে ছিল লেগুনা। দ্রুতগতির বাসটি প্রথমে পিকআপকে হর্ন দিলে তা বাঁয়ে সরে গিয়ে জায়গা দেয়। তখনই সামনে পড়ে লেগুনা। এরপর বাসচালক লেগুনাকে পাশ কাটিয়ে বাঁয়ে বের হতে গিয়ে কনটেইনারবাহী ট্রেইলরকে আঘাত করেন। অর্থাৎ বাসচালক ইংরেজি বর্ণ ‘এস’ আকৃতিতে মুহূর্তের মধ্যে মোড় নিতে গিয়ে দুর্ঘটনায় পড়েন। দুর্ঘটনাকবলিত বাসটির ভাঙা কাচ ৫০-৬০ ফুট দূর পর্যন্ত ছড়িয়েছে। এ থেকে বোঝা যায়, এর গতি ঘণ্টায় ১০০ কিলোমিটারের বেশি ছিল।\n', '\n', '২০১৫ সালে মহাসড়কে সর্বোচ্চ গতিসীমা ঘণ্টায় ৮০ কিলোমিটার নির্ধারণ করে দেয় সড়ক পরিবহন মন্ত্রণালয়। কিন্তু তা মানেন না বেশির ভাগ চালক। ডিজেলচালিত যানবাহনে স্পিড গভর্নর নামে একটি ব্যবস্থা আছে। যার মাধ্যমে যানবাহনের নির্দিষ্ট গতিসীমা বেঁধে দেওয়া যায়। এই ব্যবস্থা চালু থাকলে চালক চাইলেও নির্ধারিত গতির বেশি তুলতে পারবেন না। কিন্তু প্রায় সব যানবাহনেই এই ব্যবস্থা অকেজো করে রাখা হয়েছে।\n', '\n', 'দুটি যানেরই ফিটনেস ছিল না\n', '\n', 'দুর্ঘটনাকবলিত বাসটির (ঢাকা মেট্রো-ব-১৪-০৮২৬) ফিটনেস সনদ হালনাগাদ নয়। ২০১৫ সালের পর বাসটির ফিটনেস সনদ যাচাই করা হয়নি। বাসটি নিবন্ধন নেওয়া হয় ২০০৪ সালে। অর্থাৎ বাসটির বয়স প্রায় ১৫ বছর। দুর্ঘটনার পর বিআরটিএ বাসটির নিবন্ধন স্থগিত করেছে। বাসটির মালিকানা উত্তরা ফাইন্যান্স অ্যান্ড ইনভেস্টমেন্টের।\n', '\n', 'বিআরটিএর নথিতে বাসের মালিক উত্তরা ফাইন্যান্স হলেও সেখানে সর্বশেষ কর পরিশোধকারী একটি মুঠোফোন নম্বর রয়েছে। এই নম্বরে গতকাল ফোন করলে নিজেকে ইয়াছিন রানা বলে পরিচয় দেন এক ব্যক্তি। তিনি জানান, এই বাসটি তিনি আড়াই বছর আগে দালালের মাধ্যমে সিলেটের এক ব্যক্তির কাছে বিক্রি করে দিয়েছেন। এর আগেও কয়েক দফা বাসটির মালিকানা বদল হয়েছে। কিন্তু সেটা বিআরটিএর নথিতে অন্তর্ভুক্ত করা হয়নি।\n', '\n', 'সিডিএম পরিবহনটি চালায় ঢাকা-চট্টগ্রাম বাস মালিক সমিতি। এখানে বিভিন্ন মালিকের গাড়ি সিডিএমের নামে চলে। সমিতির সহসধারণ সম্পাদক আনোয়ার হোসেন বলেন, দুর্ঘটনাকবলিত বাসটির মালিক কবীর হোসেন ভুঁইয়া। বাসটির চালক শিপনের কোনো খোঁজ পাওয়া যায়নি।\n', '\n', 'দুর্ঘটনাকবলিত বাসটি যে কনটেইনারবাহী ট্রেইলরকে আঘাত করে, সেটিরও ফিটনেস সনদ নেই। এটিরও ২০১৪ সাল থেকে ফিটনেস যাচাই করা হয়নি, পরিশোধ করা হয়নি কর। লরিটির মালিকানা আর্থিক প্রতিষ্ঠান আইডিএলসির।\n', '\n', 'আইন মানা হয় না\n', '\n', 'সড়ক দুর্ঘটনা রোধে ২০১৫ সালের ১ আগস্ট থেকে মহাসড়কে থ্রি হুইলার অটোরিকশা, অটো টেম্পো এবং অযান্ত্রিক যানবাহন চলাচল নিষিদ্ধ করে সরকার। এরপর সড়ক পরিবহন ও সেতু মন্ত্রণালয় ২২টি জাতীয় মহাসড়ক নির্দিষ্ট করে, যেখানে এসব যান চলাচল করতে পারবে না। এর মধ্যে ঢাকা-চট্টগ্রাম মহাসড়কও রয়েছে।\n', '\n', 'গতকাল সকাল থেকে দুপুর পর্যন্ত দেখা যায়, মহাসড়কের কাঁচপুর সেতু থেকে মেঘনা সেতু পর্যন্ত সিএনজিচালিত অটোরিকশা, ব্যাটারিচালিত রিকশা, লেগুনা ও নছিমন-করিমন চলছে। এর অনেকগুলো চলছে উল্টো পথে।\n', '\n', ' ব্যস্ত সড়কে কোনো যানবাহন দাঁড় করিয়ে রাখা বেআইনি। গতকাল কাঁচপুর সেতু থেকে মেঘনা সেতু পর্যন্ত প্রায় ১৫ কিলোমিটারজুড়ে মহাসড়কের দুই পাশেই পণ্যবোঝাই ট্রাক, কনটেইনারবাহী ট্রেইলর ও লরি দাঁড় করিয়ে রাখতে দেখা যায়। এমনকি মহাসড়কের কামতাল পুলিশ ফাঁড়ির সামনেই পণ্যবোঝাই যানবাহন দাঁড়িয়ে ছিল।\n', '\n', 'মোটরযান আইনে বলা আছে, কোনো মোটরগাড়ির দায়িত্বে নিয়োজিত কোনো ব্যক্তি তার গাড়ি বা কনটেইনারবাহী ট্রেইলর রাস্তার ওপর এমনভাবে কিংবা এমন অবস্থায় কিংবা এমন পরিস্থিতিতে রাখতে পারবে না বা রাখার অনুমতি দেবে না, যাতে রাস্তা ব্যবহারকারী অন্যরা বিপদ বা বাধার সম্মুখীন হয়।\n', '\n', 'সোনারগাঁয়ের লেখক ও সাহিত্য নিকেতনের সভাপতি বাবুল মোশারফ প্রথম আলোকে বলেন, মহাসড়কে রিকশা চলে ভাবতেই অবাক লাগে। ফিটনেসবিহীন যানবাহন ও সড়কের ওপর গাড়ি রেখে দেওয়ার পরও পুলিশ কোনো ব্যবস্থা নেয় না। এতে বোঝা যায়, আইন অমান্যকারীদের সঙ্গে পুলিশের সখ্য রয়েছে।\n', '\n', 'অবশ্য গতকাল সড়ক ও জনপথ অধিদপ্তর এবং পুলিশ দুর্ঘটনাস্থলের আধা কিলোমিটার দূরে মহাসড়কের দুই পাশে থাকা অবৈধ স্থাপনা উচ্ছেদ করে। তবে দাঁড় করিয়ে রাখা পণ্যবোঝাই যানবাহন সরানো হয়নি।\n', '\n', 'জানতে চাইলে হাইওয়ে পুলিশের গাজীপুর জোনের পুলিশ সুপার (এসপি) শফিকুল ইসলাম প্রথম আলোকে বলেন, মহাসড়কের ওপর ট্রাক, লরি ও অন্যান্য ভারী যানবাহন দাঁড় করিয়ে রাখা বন্ধে স্থানীয় বিভিন্ন শিল্প গ্রুপকে চিঠি দেওয়া হবে। এরপর কেউ যানবাহন দাঁড় করিয়ে রাখলে ব্যবস্থা নেওয়া হবে। মহাসড়কে ছোট যান বন্ধে তাঁরা তৎপর আছেন বলে দাবি করেন তিনি।\n', '\n', 'টিপুরদী এলাকায় ২০০২ সালের ১৭ মার্চ কুমিল্লা থেকে ঢাকাগামী তিশা পরিবহনের একটি যাত্রীবাহী বাস দুর্ঘটনায় পড়লে ৮ জন প্রাণ হারিয়েছিলেন। নিহত ব্যক্তিদের মধ্যে কুমিল্লা জেলা ও দায়রা জজ আদালতের যুগ্ম জজ সাবরিনা আহমেদ, বেসামরিক বিমান পরিবহন মন্ত্রণালয়ের যুগ্ম সচিব আতাউর রহমানের স্ত্রী রেহেনা সুলতানা, আইসিডিডিআরবির হিসাবরক্ষণ কর্মকর্তা ফরহাদ উদ্দিন ছিলেন। \n', '\n', '\ufeff"৯০%\u2008দুর্ঘটনার কারণ নিয়ন্ত্রণহীন গতি"\n', '\n', 'সড়ক দুর্ঘটনায় প্রাণহানি বাড়ছেই। যাত্রী কল্যাণ সমিতির হিসাব বলছে, ২০১৭ সালে আগের বছরের তুলনায় সড়ক দুর্ঘটনায় প্রাণহানি ২২ শতাংশ বেড়েছে। আর সরকারি তথ্য বিশ্লেষণ করে বাংলাদেশ প্রকৌশল বিশ্ববিদ্যালয় (বুয়েট) বলছে, সড়ক দুর্ঘটনার ৯০ শতাংশেরই কারণ হলো চালকের বেপরোয়া মনোভাব ও গতি।\n', '\n', 'গতকাল সোমবার নারায়ণগঞ্জের সোনারগাঁয়ের টিপুরদী এলাকায় যে সড়ক দুর্ঘটনায় ১০ জনের প্রাণ গেল, এর পেছনে চালকের সেই বেপরোয়া মনোভাব ও গতি দায়ী। প্রত্যক্ষদর্শীদের ভাষ্যমতে, দুর্ঘটনাকবলিত বাসটি প্রথমে একটি রিকশাকে ধাক্কা দেয়। এ সময় চালক দ্রুত পালাতে গেলে বাসটি কনটেইনারবাহী ট্রেইলরকে পেছনে আঘাত করে।\n', '\n', 'বুয়েটের সড়ক দুর্ঘটনা গবেষণা ইনস্টিটিউট (এআরআই) দুর্ঘটনার কারণ-সংক্রান্ত পুলিশের প্রতিবেদন বিশ্লেষণ করে থাকে। ১৯৯৮ থেকে ২০১৫ সাল পর্যন্ত ঘটে যাওয়া সড়ক দুর্ঘটনার বিশ্লেষণ করে এআরআই বলছে, দেশে ৫৩ শতাংশ সড়ক দুর্ঘটনা ঘটে অতিরিক্ত গতিতে গাড়ি চালানোর কারণে। আর চালকদের বেপরোয়া মনোভাবের কারণে দুর্ঘটনা ঘটে ৩৭ শতাংশ। অর্থাৎ চালকের বেপরোয়া মনোভাব ও গতির কারণে ৯০ শতাংশ দুর্ঘটনা ঘটছে। আর পরিবেশ-পরিস্থিতিসহ অন্যান্য কারণে দুর্ঘটনার পরিমাণ ১০ শতাংশ। তাদের গবেষণা বলছে, সড়ক দুর্ঘটনার ৪৩ শতাংশই ঘটছে জাতীয় মহাসড়কগুলোতে।\n', '\n', 'জানতে চাইলে এআরআইর পরিচালক অধ্যাপক মোয়াজ্জেম হোসেন প্রথম আলোকে বলেন, চালকের লাইসেন্স পাওয়ার পদ্ধতি খুবই দুর্বল এবং তাঁদের প্রাতিষ্ঠানিক প্রশিক্ষণের তেমন কোনো ব্যবস্থা নেই। ক্ষতিপূরণ দেওয়া বা পাওয়ার সুযোগ নেই। অর্থাৎ ইনস্যুরেন্স কোম্পানি ইনস্যুরেন্স করার নামে কতগুলো টাকা নিয়ে যাচ্ছে। কিন্তু এটা ক্ষতিগ্রস্ত ব্যক্তিরা পাচ্ছে না। আর আইনের প্রয়োগ সড়কে চোখে পড়ে না। এ জন্যই চালকেরা বেপরোয়া হচ্ছেন। এর বলি হচ্ছে মানুষ, যা দেশের অর্থনীতিকেও পেছনে ঠেলছে।\n', '\n', 'বাংলাদেশ সড়ক পরিবহন কর্তৃপক্ষের হিসাবে, দেশে যানবাহনের সংখ্যা প্রায় ৩৩ লাখ। এর মধ্যে চালকের লাইসেন্স আছে ১৮ লাখ। অর্থাৎ বাকি ১৫ লাখ যানবাহন চলছে লাইসেন্সবিহীন চালক দিয়ে। এ ছাড়া পেশাদার চালকদের মধ্যে অন্তত ২ লাখ চালক লাইসেন্স পেয়েছেন শ্রমিক সংগঠনের চাহিদা মেনে, যথাযথ পরীক্ষা ছাড়াই। এ ছাড়া দুর্ঘটনায় দায়ী ব্যক্তিদের শাস্তির পরিমাণও অপ্রতুল।\n', '\n', 'সাম্প্রতিক সময়ে একমাত্র চলচ্চিত্রব্যক্তিত্ব তারেক মাসুদ ও সাংবাদিক মিশুক মুনীরের গাড়িকে চাপা দেওয়া চালকের যাবজ্জীবন সাজার রায় হয়েছে বিচারিক আদালতে। সরকার ২০১০ সালে সড়ক পরিবহন আইন যুগোপযোগী করার উদ্যোগ নেয়। গত বছর মন্ত্রিসভায় তা নীতিগত অনুমোদনও হয়। তবে এখনো এটি আইনে পরিণত হয়নি। আর সরকার গত বছর মহাসড়কে রিকশা, অটোরিকশাসহ ছোট যানবাহনের চলাচল নিষিদ্ধ করে। কিন্তু সব মহাসড়কেই এ ধরনের ছোট যানবাহন চলতে দেখা যায়। গতকালও দুর্ঘটনাকবলিত বাসটি প্রথমে একটি রিকশাকে ধাক্কা দিয়েছিল।\n', '\n', 'জানতে চাইলে বাংলাদেশ সড়ক পরিবহন কর্তৃপক্ষের (বিআরটিএ) চেয়ারম্যান মশিয়ার রহমান প্রথম আলোকে বলেন, সড়কে শৃঙ্খলা আনার জন্য তাঁরা ভ্রাম্যমাণ আদালত পরিচালনা করে থাকেন। তবে তা অপ্রতুল। সরকারের সব সংস্থা একযোগে কাজ করলে একটা শৃঙ্খলা ফিরে আসবে। এই চেষ্টা চলছে। এ ছাড়া চালকদের প্রশিক্ষণ বাড়ানো হয়েছে। তিনি বলেন, গতকালের দুর্ঘটনার কারণ অনুসন্ধানের জন্য বিআরটিএ তদন্ত কমিটি করেছে। প্রতিবেদন পেলে দায়ী ব্যক্তিদের বিরুদ্ধে ব্যবস্থা নেওয়া হবে।\n', '\n', 'গত বছর থেকে দেশের বিভিন্ন স্থানে প্রতিদিন প্রত্যক্ষদর্শী ও পুলিশের তথ্যের ভিত্তিতে সড়ক দুর্ঘটনায় হতাহতের হিসাব রাখছে প্রথম আলো। এতে দেখা গেছে, সড়ক দুর্ঘটনায় প্রতিদিন গড়ে ৯ জনের প্রাণ যাচ্ছে। আর বাংলাদেশ যাত্রী কল্যাণ সমিতির হিসাবে ২০১৭ সালে সারা দেশে সড়ক দুর্ঘটনায় প্রাণ হারিয়েছেন ৭ হাজার ৩৯৭ জন। অর্থাৎ দিনে ২০ জন। সংগঠনটির হিসাবে ২০১৬ সালের তুলনায় গত বছর ২২ দশমিক ২০ শতাংশ প্রাণহানি বেড়েছে। এর বাইরে নিরাপদ সড়ক চাই—নিসচার হিসাবে গত বছর সড়ক দুর্ঘটনায় প্রাণ হারান ৫ হাজার ৬৪৫ জন। দিনে ১৫ জন। তাদের হিসাবে, ২০১৬ সালের চেয়ে প্রায় দেড় হাজার প্রাণহানি বেড়েছে।\n', '\n', 'সরকারি হিসাব রাখে বাংলাদেশ পুলিশ। সংস্থাটি গত বছরের হিসাব এখনো প্রকাশ করেনি। তবে আগের কয়েক বছরের হিসাব বলছে, বছরে দুর্ঘটনায় নিহত ব্যক্তির সংখ্যা দুই থেকে আড়াই হাজারের মধ্যে।\n', '\n', 'জানতে চাইলে যাত্রী কল্যাণ সমিতির মহাসচিব মোজাম্মেল হক চৌধুরী প্রথম আলোকে বলেন, দুর্ঘটনা কমানোর কার্যকর কোনো চেষ্টা আছে বলে মনে হয় না। বিশেষ করে, সড়কে দৃশ্যমান কোনো তৎপরতা নেই। পুলিশ মাঝেমধ্যে গাড়ি থামিয়ে শুধু মাদক আছে কি না তা দেখে। এর বাইরে সড়কে বেপরোয়া গতি নিয়ন্ত্রণ ও শৃঙ্খলা আনার চেষ্টা নেই। এর ফলে সড়ক দুর্ঘটনা ও প্রাণহানি দুটিই বাড়ছে।\n', '\n', '\ufeff"দানবের মতো ধেয়ে আসে বাসটি"\n', '\n', '‘কলেজ ছুটি শেষে বাসায় ফেরার জন্য দুপুর সোয়া ১২টার দিকে আমরা ১৫-২০ জন ছাত্রছাত্রী কুর্মিটোলা জেনারেল হাসপাতালের কাছে উড়ালসড়কের ঢালে “এমইএস” এলাকায় বাসের জন্য অপেক্ষা করছিলাম। প্রচণ্ড রোদ থাকায় আমরা গাছের নিচে দাঁড়াই। এ সময় জাবালে নূর পরিবহনের একটি বাস আসতে দেখে থামার সংকেত দিই সবাই। বাসটি থামলে আমরা ওঠার প্রস্তুতি নিই। এরই মধ্যে আরেকটি বাস সড়কের বাঁ পাশ ঘেঁষে উড়ন্ত গতিতে ছুটে এসে উড়ালসড়কের রেলিং ঘেঁষে গাছটিকে ধাক্কা দিয়ে আমাদের ওপর উঠিয়ে দেয়। মনে হচ্ছিল মরে যাচ্ছি। এরপর আর কিছু মনে নেই। জ্ঞান ফিরলে দেখি হাসপাতালের বিছানায়। নাকে অক্সিজেনের নল।’\n', '\n', 'গত ২৯ জুলাই বিমানবন্দর সড়কে জাবালে নূর পরিবহনের বাসের চাপায় রমিজ উদ্দিন কলেজের আহত শিক্ষার্থী তৃষ্ণা রানি দাস এভাবেই ঘটনার মুহূর্তের বর্ণনা দেয় প্রথম আলোর কাছে। সম্মিলিত সামরিক হাসপাতালে চিকিৎসা নিয়ে বাসায় ফেরা চার আহত ছাত্রছাত্রীর সঙ্গে গত রোববার কথা বলে প্রথম আলো। ওই হাসপাতালে এখনো ছয়জন আহত ছাত্রছাত্রী চিকিৎসা নিচ্ছে।\n', '\n', 'শহীদ রমিজ উদ্দিন কলেজের যে চার শিক্ষার্থী হাসপাতাল ছেড়ে বাসায় ফিরেছে, তারা হলো দ্বাদশ শ্রেণির ব্যবসায় শিক্ষা বিভাগের তৃষ্ণা রানি দাস, জয়ন্তী রানি দাস ও ইমন চৌধুরী এবং একাদশ শ্রেণির সোহেল রানা। তারা প্রায় সবাই প্রথম আলোকে বলেছে, বেপরোয়া গতিতে আসা একটি বাস তাদের চাপা দিচ্ছে—এমন দৃশ্য তারা ভুলতে পারছে না।\n', '\n', 'ওই ঘটনায় দুই শিক্ষার্থী নিহত ও ১২ জন আহত হয়। নিহত দুজন হলো দ্বাদশ শ্রেণির ছাত্র আবদুল করিম ওরফে রাজীব (১৭) ও একাদশ শ্রেণির ছাত্রী দিয়া খানম (১৬)। আহত শিক্ষার্থীদের প্রথমে কুর্মিটোলা জেনারেল হাসপাতালে নেওয়া হয়। সেখান থেকে দুজনকে চিকিৎসা দিয়ে ছেড়ে দেওয়া হয়। বাকি ১০ জনকে সম্মিলিত সামরিক হাসপাতালে (সিএমএইচ) স্থানান্তর করা হয়।\n', '\n', 'ইমন চৌধুরী  ও জয়ন্তী রানী দাশ\n', 'ইমন চৌধুরী ও জয়ন্তী রানী দাশ\n', 'এখনো ছয়জন সিএমএইচে চিকিৎসাধীন রয়েছে। তারা হলো দ্বাদশ শ্রেণির ব্যবসায় শিক্ষা বিভাগের প্রিয়াঙ্কা বিশ্বাস, সজীব শেখ, মেহেদি হাসান ওরফে সাগর, রাহাত গাজী এবং একাদশ শ্রেণির মানবিক বিভাগের রুবাইয়া আক্তার ও বিজ্ঞান বিভাগের নাইম রহমান।\n', '\n', 'সিএমএইচে আহত শিক্ষার্থীদের তত্ত্বাবধানকারী কুর্মিটোলা জেনারেল হাসপাতালের সহকারী পরিচালক লে. কর্নেল মো. ছগির মিয়া প্রথম আলোকে বলেন, ছয় শিক্ষার্থী এখন আশঙ্কামুক্ত।\n', '\n', 'গত রোববার দুপুরে ভাটারার বাসায় গিয়ে দেখা যায়, তৃষ্ণা রানি দাস হাতে ও পায়ে ব্যান্ডেজ নিয়ে শুয়ে আছে। তার ডান হাত ভেঙে গেছে এবং বাঁ পায়ে প্রচণ্ড আঘাত লেগেছে। সে জানাল, ভাঙা হাত ও বাঁ পায়ে অসহনীয় যন্ত্রণা হচ্ছে। তৃষ্ণা বলল, ‘কারও আর্থিক সহযোগিতা চাই না। সুস্থ হয়ে কলেজে ফিরতে চাই আমি।’\n', '\n', 'ইমন চৌধুরীর ডান হাতের কবজিতে আঘাত লেগেছে। তার বাসা ভাটারার নুরের চালায়। ইমন বলল, ‘বাসটি আমাদের ওপর উঠিয়ে দিলে আমরা বাঁচাও বাঁচাও চিৎকার করি। কোনো দিশা পাচ্ছিলাম না।’ ইমন জানায়, বাসের যাত্রী, আশপাশের লোকজন ও কলেজ থেকে শিক্ষক-শিক্ষার্থীরা ছুটে এসে বাসের তলা থেকে সবাইকে উদ্ধার করে।\n', '\n', 'জয়ন্তী রানি দাসের দুই হাঁটু জখম হয়েছে। তার বাসাও ভাটারায়। জয়ন্তী বলল, ‘ঝোড়োগতিতে আসা বাসটি দেখে দৌড়ে সরে যেতে চেয়েছিলাম। কিন্তু মুহূর্তের মধ্যেই বাস এসে চাপা দেয়।’ দানবের মতো ধেয়ে আসা একটি বাস চাপা দিচ্ছে—এমন দুঃস্বপ্ন দেখে রাতে বারবার ঘুম ভেঙে যায় বলে জানায় জয়ন্তী।\n', '\n', 'হাসপাতাল থেকে ছাড়া পাওয়া দ্বাদশ শ্রেণির শিক্ষার্থী সোহেল রানা ডান হাতের দুই আঙুলে আঘাত পেয়েছে। মিরপুর ১২ নম্বর সেকশনের বাসায় গেলে সোহেল রানা জানায়, ‘বাসের নিচে ও আশপাশে পড়ে থাকা সবাই বাঁচার জন্য আহাজারি করছিলাম। এইটুকু মনে আছে।’\n', '\n', 'আহত শিক্ষার্থীদের অভিভাবকেরা তাঁদের সন্তানদের জীবন বিপন্নকারী বাসচালকের দৃষ্টান্তমূলক শাস্তি দাবি করেছেন। তাঁরা বললেন, এমন শাস্তি দিতে হবে, যাতে আর কোনো চালক পাল্লা দিয়ে বাস চালানোর সাহস না দেখান।\n', '\ufeffকেন বারবার দুর্ঘটনা ঘটছে কাপ্তাই হ্রদে?\n', '\n', 'ভালোবাসা দিবস আর পহেলা ফাগুনের সব উচ্ছ্বাসকে বিষাদে পরিণত করা রাঙামাটির তিন নৌ  ও সড়ক দুর্ঘটনা ঘিরে এখন আলোচনা সর্বত্র। ১৪ ফেব্রুয়ারি এই দুর্ঘটনার সুদুরপ্রসারি নেতিবাচক প্রভাব পড়বে পার্বত্য এই জেলার পর্যটন শিল্পে, এমনটাই বলছেন পর্যটন সংশ্লিষ্টরা। আকস্মিক এই তিন দুর্ঘটনায় নিহত ও নিখোঁজদের ৯ জনই রাঙামাটিতে বেড়াতে আসা পর্যটক হওয়ায় বিষয়টি ভাবিয়ে তুলেছে এই ব্যবসার সঙ্গে জড়িতদের। এই মুহূর্তেই কার্যকরি এবং দীর্ঘমেয়াদি পরিকল্পনা নেওয়া না হলে জেলার পর্যটনখাত ক্ষতিগ্রস্ত হবে বলেই ধারণা করছেন তারা। \n', '\n', 'রাঙামাটি নাগরিক অধিকার আন্দোলনের আহবায়ক ও সাবেক ছাত্রনেতা জাহাঙ্গীর আলম মুন্না বলেন, এটা খুবই হতাশাজনক যে, এই বড় একটি হ্রদ এই শহরকে ঘিরে থাকলেও তাৎক্ষণিক কোনো নৌ দুর্ঘটনায় উদ্ধার কাজের জন্য শহরে কোনো ডুবুরি নেই! রাঙামাটিতে বেড়াতে এসে যদি এইভাবে পর্যটক মারা যান, তবে নেতিবাচক প্রচারণার কারণে জেলার পর্যটন শিল্প ব্যাপকভাবে ক্ষতিগ্রস্ত হবে। আমরা সচেতন না হলে এবং প্রশাসন যদি এই বিষয়টি কঠোরভাবে মনিটরিং না করে তবে আমাদের ট্যুরিজমের ভবিষ্যত অন্ধকারে।’\n', '\n', 'কিন্তু কেন এই দুর্ঘটনা, কেনই বা বারবার বেড়াতে এসে দুর্ঘটনায় পড়ছেন পর্যটকরা এ নিয়ে শহরজুড়ে চলছে বিস্তর আলোচনা।\n', '\n', 'হতাশ ও ক্ষুব্ধ তরুণরাও। তরুণ উদ্যোক্তা আবু বক্কর সিদ্দিক মামুন বলেছেন, ‘রাঙামাটিতে পর্যটন ব্যবসা যে যার মতো করছে। কোনো নিয়ম নীতি নাই। প্রশাসনকে আরো সক্রিয় ভূমিকায় দেখতে চাই। প্রত্যেক পর্যটকের ডাটা সংগ্রহ করা উচিত। সাঁতার না জানলে নৌ ভ্রমণে উৎসাহিত না করা, কিংবা লাইফ জ্যাকেট বাধ্যতামূলক করা। অন্য সব বোট ও লঞ্চগুলোতেও উদ্ধার সামগ্রী পর্যাপ্ত কিনা নিশ্চিত করা। উচ্চ শব্দে মাইক বাজিয়ে যেন কোনো পিকনিক বাস প্রবেশ না করে তা নিশ্চিত করা। এখনই সচেতন না হলে আমরা হয়ত অচিরেই রাঙামাটির পর্যটন বিকাশের বদলে ধ্বংস হতে দেখব।’\n', '\n', 'রাঙামাটি পর্যটন কমপ্লেক্সে ১৯৯৫ সাল থেকে ট্যুরিস্ট বোট ব্যবসার সঙ্গে মো. রমজান আলী। প্রায় নিয়ম করেই এমনসব দুর্ঘটনা এবং এর প্রভাব সম্পর্কে তিনি জানিয়েছেন তার মতামত। রমজান বলেন, ‘শুক্রবারের দুর্ঘটনায় যাত্রীদের অসচেতনা, চালকের বাড়াবাড়ি যেমন ছিল, তেমনি নিয়তিও বলতে পারেন একে। কারণ পুরোপুরি স্বাভাবিক আবহাওয়ায় এমন ঘটনা দুঃখজনক ও অনাকাংখিত।’ তিনি বলেন, এইসব দুর্ঘটনা যেসব কারণে হয়, তার মধ্যে হলো প্রশাসনের নজরদারির অভাব, চালকদের খামখেয়ালি,পর্যটকদের অসচেতনতাই মূল কারণ। যদি প্রশাসনের নজরদারি বাড়ানো হয়, ট্যুরিস্ট পুলিশ ও পুলিশের তদারকি বাড়ানো হয়, ট্যুরিস্ট বোটে ছাদ নিষিদ্ধ করা হয়, নৌযান চালকদের জন্য সচেতনতামূলক কার্যক্রম গ্রহণ করা হয় তবে এই দুর্ঘটনা হবে না।’\n', '\n', 'রাঙামাটি হোটেল মালিক সমিতির সাধারণ সম্পাদক মঈনুদ্দিন সেলিম জানিয়েছেন, পর্যটকরা টাকা বাঁচাতে গিয়ে জীবনের ঝুঁকি নিচ্ছে। দেখা গেছে, বেড়াতে এসেছে একটা গ্রুপ,তারা ২৫ জন, তাদের দুটি বোট দরকার কিন্তু তারা টাকা বাঁচাতে বোট ভাড়া নিচ্ছে একটি। ফলে যে বোটের ধারণক্ষমতা ১৫/১৮ জন, তারা বাড়তি যাত্রী নিচ্ছে। ফলে ঝুঁকি বাড়ছে। এইসব বন্ধে প্রশাসনিক নজরদারি বাড়াতে হবে এবং নৌযান ব্যবসার সঙ্গে জড়িতদের আরো দায়িত্বশীল হতে হবে। কারণ রাঙামাটির অর্থনীতি ক্রমেই পর্যটননির্ভর হচ্ছে। সুতরাং পর্যটকদের যেমন সচেতন হতে হবে তেমনি আমাদেরও তাদের প্রতি দায়িত্বশীল হতে হবে।’\n', '\n', 'রাঙামাটির জেলা প্রশাসক এ কে এম মামুনুর রশীদ জানিয়েছেন, শহরকে পর্যটকবান্ধব করা আমাদের একার পক্ষে সম্ভব নয়। আমাদের পুরো জেলার মানুষ এবং পর্যটন ব্যবসার সঙ্গে যারা সম্পৃক্ত তাদের সবাইকে দায়িত্বশীল হতে হবে। যার ব্যবসা, সেও কমিটেড থাকতে হবে।’ হতাশার সুরে জেলার এই শীর্ষ সরকারি কর্মকর্তা বলেন, এমন মৃত্যু সত্যিই হতাশার। এইসব বন্ধে স্থানীয়দের আরো সচেতন হতে হবে। পর্যটন শহরের কিছু বৈশিষ্ট্য থাকে, সেইসব অক্ষুণ্ন রাখতে হবে।’\n', '\n', 'জেলা প্রশাসক বলেন, ‘ আমি গতকাল (১৪ ফেব্রুয়ারি) দুর্ঘটনার পর তাৎক্ষণিক কাপ্তাই হ্রদে ট্যুরিস্ট বোটের দোতলা সিস্টেম বন্ধ ঘোষণা করেছি। বোটে ছাদ বা চাল থাকবে, কিন্তু যাত্রীরা যেন ওপরে উঠতে না পারে। হ্রদে চলাচলকারী এসব ছোট ছোট বোটের তলদেশ খুব ছোট্ট থাকে, ফলে যাত্রীরা সবাই ওপরে উঠে গেলে বোটের ভারসাম্য নষ্ট হয় এবং দুর্ঘটনার ঝুঁকি বাড়ে। আমরা আরো কিছু পদক্ষেপ নিচ্ছি। আশা করছি এমন দুর্ঘটনা আর ঘটবে না।’\n', '\n', 'অনুসন্ধানে জানা গেছে, রাঙামাটি শহরের চারটি স্থান থেকে ছেড়ে যায় ট্যুরিস্ট বোট। এর মধ্যে পর্যটন নৌযান ঘাটে নিবন্ধিত ১০২টি বোট। এর বাইরে তবলছড়ি ঘাট থেকে ৩০/৩৫টি, রাজবাড়ী ঘাট থেকে ৪০/৪৫টি এবং রিজার্ভবাজার ঘাট থেকে ১২০/১৫০ বোট ট্যুরিস্ট বহন করে থাকে। এই চার ঘাটের মধ্যে পর্যটন ঘাটটি ছাড়া আর কোনো ঘাটের নৌযানগুলোর ওপর তেমন কোনো নিয়ন্ত্রণ নেই।\n', '\n', 'রাঙামাটি পর্যটন ঘাটের গত আট বছর ধরে ইজারাদার রহমত আলী চৌধুরীর ম্যানেজার রমজান আলী জানিয়েছেন, আমাদের ঘাটের শতাধিক বোটের সবগুলোতে লাইফজ্যাকেট আছে এবং আমরা চেষ্টা করি প্রশাসনের সঙ্গে সমন্বয় করে কাজ করার। তবুও সব সময় যে পারি, তা নয়। কিন্তু বাকি ঘাটগুলোর অবস্থা খুবই বাজে এবং ঝুঁকিপূর্ণ।’\n', '\n', '\ufeffনিরাপদ হোক সড়ক\n', '\n', 'নতুন বছরে নানা শুভ প্রত্যাশার কথা উচ্চারিত হচ্ছে। বিশেষ করে সড়ক নিরাপদ হোক—এটি যেন চলে এসেছে প্রত্যাশার কেন্দ্রে। কেননা এর সঙ্গে জীবন-মৃত্যুর সম্পর্ক জড়িত। দেখা যাচ্ছে দুর্ঘটনা মানেই মৃত্যু, প্রাণহানি, অঙ্গহানি, সম্পদহানি, হাহাকার, আর্তনাদ আর আহাজারি। গত বছর নতুন আইন হয়েছে সড়ক নিরাপত্তায়। বছরের শেষ দিকে এসে তা বাস্তবায়ন শুরু হলেও দুর্ঘটনা প্রতিরোধে তা খুব একটা সুফল বয়ে আনেনি; বরং এই আইনকে প্রতিহত ও অগ্রাহ্য করার প্রবণতা ছিল লক্ষণীয়। বিশেষ করে মালিক-শ্রমিকপক্ষ তো রীতিমতো ধর্মঘট ডেকে অচলাবস্থার সৃষ্টি করেছিল। সরকারের উচ্চপর্যায়ে মালিক-শ্রমিক-সরকার ত্রিপক্ষীয় বৈঠকের পর নতুন আইন বাস্তবায়ন শুরু হয়েছে। এটা আশার কথা। আসলে নিরাপদ সড়কের জন্য সবার এগিয়ে আসার কোনো বিকল্প নেই। কারণ সড়ক নিরাপদ না হলে এর মাসুল সব পক্ষকেই দিতে হবে।\n', '\n', 'সড়ক দুর্ঘটনা কিছুতেই কমছে না; বরং দিন দিন তা বেড়েই চলেছে সেটি বলার অপেক্ষা রাখে না। নিরাপদ সড়ক চাই আন্দোলন ২০১৯ সালে সড়ক দুর্ঘটনাসংক্রান্ত যে প্রতিবেদন তুলে ধরেছে গত ৪ জানুয়ারি শনিবার, তাতে বলা হয়েছে চার হাজার ৭০২টি দুর্ঘটনায় পাঁচ হাজার ২২৭ জন নিহত হয়েছেন। আর আহত হয়েছেন ছয় হাজার ৯৫৩ জন। নিসচা চেয়ারম্যান চিত্রনায়ক ইলিয়াস কাঞ্চন সাংবাদিকদের সামনে এ প্রতিবেদন তুলে ধরেন।\n', '\n', 'প্রতিবেদন তুলে ধরার পাশাপাশি নিচসা কিছু সুপারিশও করেছে। এর মধ্যে রয়েছে—বিভিন্ন মিডিয়ামাধ্যমে সচেতনতামূলক অনুষ্ঠান প্রচারের যে ধারাবাহিকতা শুরু হয়েছে ব্যাপকভাবে তার ধারাবাহিকতা বজায় রাখতে হবে। স্কুলের পাঠ্যক্রমে সড়ক দুর্ঘটনা রোধের বিষয়গুলো অন্তর্ভুক্ত করার যে ঘোষণা দেওয়া হয়েছে, তা অবশ্যই বাস্তবায়ন করতে হবে। ট্রাফিক সিগন্যাল অমান্য করা, যত্রতত্র গাড়ি পার্কিং করা, নির্দিষ্ট স্থান ব্যতিরেকে যেখানে-সেখানে যাত্রী উঠানো-নামানো, ওভারটেকিং করা, পাল্টাপাল্টি ও বেপরোয়া গতিতে গাড়ি চালানো, অতিরিক্ত যাত্রী ও মাল বোঝাই করা, গাড়ির ছাদে যাত্রী বহন করা, ওভারব্রিজ কিংবা আন্ডারপাস বা জেব্রাক্রসিং থাকা সত্ত্বেও সেগুলো ব্যবহার না করার প্রবণতাকে আইন প্রয়োগকারী সংস্থার মাধ্যমে কঠোরভাবে নিয়ন্ত্রণ করতে হবে।\n', '\n', 'এ ছাড়া পথচারীদের নির্বিঘ্নে চলাচলের জন্য ফুটপাতগুলো দখলমুক্ত করে যেখানে ফুটপাত নেই সেখানে ফুটপাত তৈরির ব্যবস্থা করতে হবে এবং নিয়মিত মনিটরিংয়ের মাধ্যমে আবার যেন ফুটপাত দখল না হয়, এ বিষয়ে সজাগ দৃষ্টি রাখতে হবে। সড়কের ত্রুটিগুলো অচিরেই দূর করতে হবে। সরকার কর্তৃক গৃহীত ‘সেইফ’ প্রকল্পের মাধ্যমে এক হাজার ৪১০ জন গাড়িচালক প্রশিক্ষক তৈরি ও তিন লাখ গাড়িচালককে আপগ্রেডিংয়ের জন্য ১২ ও ২৪ দিনের প্রশিক্ষণ কর্মশালার পদক্ষেপ গ্রহণ করা হয়েছে, তা দ্রুত বাস্তবায়ন করা হলে লাইসেন্সবিহীন চালকরা ২৪ দিনের প্রশিক্ষণ গ্রহণের মাধ্যমে বৈধ লাইসেন্সের আওতায় আসবে এবং হালকা ও মধ্যম গাড়ির চালকরা ১২ দিনের প্রশিক্ষণের মাধ্যমে এই ভারী গাড়ির লাইসেন্স পাবে, যা দেশে দক্ষ চালক সমস্যার সমাধানে সহায়ক হবে। যানবাহন চলাচলের জন্য আলাদা সড়ক (সার্ভিস রোড) নির্মাণ করতে হবে। সুপারিশগুলো বাস্তবায়নে পদক্ষেপ গ্রহণ করা হবে বলে আশা করছি।\n', '\n', 'সড়ক দুর্ঘটনায় মৃত্যু শুধু একটি পরিবারে গভীর শোক, ক্ষত সৃষ্টি করে না, আর্থিকভাবেও পঙ্গু করে ফেলে ওই পরিবারকে। কোনো কোনো দুর্ঘটনায় পরিবারের একমাত্র উপার্জনক্ষম ব্যক্তিটি প্রাণ হারান। তখন ওই পরিবারের যে কী অবস্থা হয় তা বলার অপেক্ষা রাখে না। আর যারা পঙ্গুত্ববরণ করে, তাদের পরিবারের অবস্থা আরো করুণ, আরো শোচনীয়।\n', '\n', 'এটা খুবই দুঃখজনক যে অনেক চেষ্টার পরও সড়কে নিরাপত্তা ও পরিবহন খাতে শৃঙ্খলা আনতে পারছে না সরকার। জোরালো অভিযোগ রয়েছে, পরিবহন আইন ও নীতি প্রণয়নের ক্ষেত্রে মালিক ও শ্রমিক সংগঠনগুলোর একচেটিয়া প্রাধান্যের কারণেই এই খাতে শৃঙ্খলা আসছে না। এ ছাড়া সরকার, পরিবহন মালিক ও শ্রমিক সংগঠন একাকার হয়ে গেছে। ফলে সিদ্ধান্ত হয় কিন্তু বাস্তবায়ন হয় না। আইন আছে কিন্তু এর প্রয়োগ করতে গেলেই বাধা আসে। এর ফলে রক্ষা হচ্ছে না যাত্রীস্বার্থ। অকাতরে প্রাণ যাচ্ছে সড়কে। তাহলে নিরাপদ সড়ক কি অলীক কল্পনার বিষয় হয়েই থাকবে?\n', '\n', 'বিশ্ব স্বাস্থ্য সংস্থার হিসাবে সড়ক দুর্ঘটনায় প্রতিবছর ২১ হাজারের বেশি মানুষ প্রাণ হারাচ্ছে। এখনো প্রায় প্রতিদিনই সড়ক দুর্ঘটনায় মানুষের প্রাণহানি ঘটছে। এক হিসাবে দেখা যায়, গত ১৫ বছরে দেশে প্রায় দেড় লাখেরও বেশি সড়ক দুর্ঘটনা সংঘটিত হয়েছে। এতে ৫০ হাজারের বেশি লোক প্রাণ হারায়। আহতের সংখ্যা এর চেয়েও কয়েক গুণ বেশি। সড়ক দুর্ঘটনাজনিত কারণে প্রতিবছর দেশের ক্ষতি হচ্ছে প্রায় পাঁচ হাজার কোটি টাকা, যা জিডিপির ২ শতাংশ। যানবাহনের উচ্চগতি, নাজুক ট্রাফিক ব্যবস্থাপনা, অবকাঠামোগত সমস্যা, পরিকল্পনা ও নীতির দুর্বলতা, অসচেতনতা ইত্যাদি বিষয় সড়ক দুর্ঘটনা ত্বরান্বিত করছে। তাই সড়ক দুর্ঘটনা রোধে কর্তৃপক্ষকে সেসব সমস্যা দূরীকরণে কার্যকর পদক্ষেপ গ্রহণ করতে হবে। বাংলাদেশ প্রকৌশল বিশ্ববিদ্যালয়ের সড়ক দুর্ঘটনা গবেষণা ইনস্টিটিউটের এক পরিসংখ্যানে জানা যায়, এক বছরে প্রায় ২০ হাজার ছোট-বড় সড়ক দুর্ঘটনায় তিন হাজার মানুষ নিহত হয়। আহত হয় এক লাখ। এদের বেশির ভাগই পঙ্গুত্ববরণ করে।\n', '\n', 'দুর্ঘটনার কারণগুলো সম্পর্কে সংশ্লিষ্ট সবাই কমবেশি জানেন। বহুবার এসব নিয়ে আলোচনা হয়েছে। এর মধ্যে রয়েছে—দেশে সড়ক অবকাঠামো এবং স্থলভাগের আয়তন অনুপাতে জনসংখ্যার চাপ বেশি। সড়কের তুলনায় মোটরযানের সংখ্যা অনেক বেড়ে গেছে। একই সড়কে চলছে বাস, ট্রাক, প্রাইভেট কার, রিকশাসহ নানা রকম মিশ্র যানবাহন। উপরন্তু সড়ক ও মহাসড়কগুলো ত্রুটিপূর্ণ। দেশব্যাপী মহাসড়কের অনেক স্থানেই রয়েছে বিপজ্জনক বাঁক। এসব বাঁকের কারণে প্রায়ই সেসব জায়গায় দুর্ঘটনা ঘটছে।\n', '\n', 'এ ছাড়া অবকাঠামোগত কারণেও দুর্ঘটনায় ক্ষয়ক্ষতি ও ঝুঁকি খুব বেশি বলে মনে করেন অনেক বিশেষজ্ঞ। সম্প্রতি দুর্ঘটনা মহামারির আকার ধারণ করার জন্য যেসব কারণকে দায়ী করা হচ্ছে, তার মধ্যে অন্যতম হচ্ছে চালকের অসতর্কতা ও বেপরোয়া গাড়ি চালানো। এই সমস্যা বারবার চিহ্নিত হলেও এর কোনো প্রতিকার নেই।\n', '\n', 'প্রতিবার দুর্ঘটনার পরপরই একটি তদন্ত কমিটি গঠন করা হয়। সেই তদন্ত প্রতিবেদন কোনো দিন আলোর মুখ দেখে না। আর সংগত কারণেই দোষীদের শাস্তিও হয় না। সমাজের উঁচু স্তর থেকে নিচু শ্রেণির মানুষ—যারাই দুর্ঘটনার শিকার হন না কেন, কোনো একটি ঘটনার বিচার হয়েছে এমন দৃষ্টান্ত মেলা ভার। আর বিচারহীন, প্রতিকারহীন অবস্থায় কোনো কিছু চলতে থাকলে সেটির পুনরাবৃত্তিও তো ঘটবেই।\n', '\n', 'সড়ক দুর্ঘটনা হয় না এমন দেশ নেই। কিন্তু দুর্ঘটনার সংখ্যা এবং ক্ষয়ক্ষতি যত কমিয়ে আনা যায় সেটিই লক্ষ্য হওয়া উচিত। ভালো যান, প্রশিক্ষণপ্রাপ্ত চালক, সড়ক ব্যবস্থা উন্নতকরণ, সিগন্যালিং ব্যবস্থা আধুনিক ও যুগোপযোগী করার বিষয়গুলো তো রয়েছেই। এর সঙ্গে দুর্ঘটনায় পতিতদের ত্বরিত চিকিৎসা পাওয়ার বিষয়টিও অত্যন্ত জরুরি। অনেক সময় আইনি জটিলতার কারণে আহতদের চিকিৎসা দিতে সমস্যা হয়। এ সমস্যাটি সমাধানেও ব্যবস্থা নিতে হবে। প্রতিটি সড়ক-মহাসড়ক হোক নিরাপদ—এটাই সবার কাম্য।', '\ufeff"উড়ালসড়কে বাসে আগুন"\n', '\n', 'রাজধানীর মগবাজার এলাকায় উড়ালসড়কে একটি বাসে আগুন লাগার ঘটনা ঘটেছে। আজ বুধবার বেলা পৌনে একটার দিকে এ ঘটনা ঘটে।\n', '\n', 'ফায়ার সার্ভিসের নিয়ন্ত্রণ কক্ষ থেকে জানা যায়, ঢাকা-গাজীপুর সড়কপথে চলা মনজিল পরিবহনের একটি বাসে আগুন লাগে। বাসটি তখন মগবাজার ও মৌচাকের মাঝামাঝি এলাকায় ছিল। ওয়ারলেস গেট এলাকায় উড়ালসড়কের ঢাল দিয়ে নামার সময় বাসে হঠাৎ আগুন ধরে যায়। ঘটনাস্থলে ফায়ার সার্ভিসের দুটি ইউনিট ১২ মিনিটের মধ্যে আগুন নিভিয়ে ফেলে। এ ঘটনায় কেউ হতাহত হয়নি।\n', '\ufeffসড়ক দুর্ঘটনা ও ট্রাফিক অব্যবস্থাপনায় করণীয়\n', '\n', 'আমি একবার আমার এক বন্ধুকে নিয়ে ব্যাংকক থেকে কুয়ালালামপুরে রওনা দিলাম। থাইল্যান্ডের রাজধানী শহর এবং মালয়েশিয়ার রাজধানী শহরের মধ্যে দূরত্ব এক হাজার ৪৭৩ কিলোমিটার। সড়কপথে ভ্রমণ করলে অনেক শহর ও গ্রামের দৃশ্য দেখা যাবে, আবার ভ্রমণ খরচও কম হবে। তাই বাসযোগে রওনা হলাম। বাস ছাড়ার নির্ধারিত সময়ের  ঠিক  পাঁচ-সাত মিনিট আগে সাদা সাফারি পরিহিত মধ্যম বয়সের এক লোক বাসের চালকের সিটে এসে বসলেন। তিনি প্রায় পাঁচ মিনিট তাঁর নিজ ধর্ম মোতাবেক সৃষ্টিকর্তার উদ্দেশে স্তুতিবাক্য পাঠ করলেন। সৃষ্টিকর্তার কাছে নিরাপত্তা প্রার্থনা করে সেজদার আদলে গাড়ির স্টিয়ারিং কপালে স্পর্শ করলেন। যাত্রীদের শুভেচ্ছা জানিয়ে বাস চালানো শুরু করলেন। আমি বলছি ১৯৯৩ সালের কথা। প্রায় ২৫ বছর আগের স্মৃতি। তখন আমি কম্বোডিয়ায়  জাতিসংঘ শান্তিরক্ষী বাহিনীতে কর্মরত ছিলাম। ছুটি কাটানোর জন্য থাইল্যান্ড ও মালয়েশিয়া ভ্রমণ করি। চালক প্রায় পাঁচ-ছয় ঘণ্টা গাড়ি চালিয়ে একটি রেস্টুরেন্টের সামনে  থামালেন। গাড়ির কন্ডাক্টর যাত্রীদের গাড়ি থেকে নেমে রেস্তোরাঁয় কিছু খেয়ে নিতে অনুরোধ করেন। প্রায় আধাঘণ্টা বিরতির পর বাস আবার চলা শুরু করল। এবার নতুন  চালক। নতুন চালকও একইভাবে প্রার্থনা করে গাড়ি চালাতে শুরু করলেন। প্রথম চালক তাঁর পুরো সময় অত্যন্ত সতর্কভাবে ঠাণ্ডা মাথায় পারদর্শিতার সঙ্গে সাধারণ গতিতে গাড়ি চালিয়েছেন। আমরা যাত্রীরা বেশ নিরাপদ বোধ করছিলাম। দ্বিতীয় চালকও একইভাবে গাড়ি চালিয়ে তাঁর নির্ধারিত গন্তব্যে পৌঁছেন।\n', '\n', 'আমি লক্ষ করলাম চালকদ্বয় অত্যন্ত দক্ষ, পেশাদার, দায়িত্বশীল ও মার্জিত। তাঁরা সৃষ্টিকর্তার কৃপা প্রার্থনা করে যাত্রা শুরু করলেন এবং সারা রাস্তায় যাত্রীদের নিরাপত্তার কথা চিন্তা করে অত্যন্ত সতর্কতার সঙ্গে গাড়ি চালালেন। অথচ ২০১৯ সালে এসেও আমাদের দেশের চালকদের মধ্যে সেই রকম পেশাদারিত্ব, দায়িত্ববোধ, কর্তব্যের প্রতি অনুরক্তি ও সচেতনতাবোধ সৃষ্টি হয়নি। সড়ক দুর্ঘটনার বহুবিধ কারণ থাকলেও চালকদের অবহেলা, অদক্ষতা, দায়িত্বহীনতা, বেপরোয়াভাবে গাড়ি চালানো এবং নিরাপত্তাজ্ঞানের অভাবের কারণে বেশির ভাগ দুর্ঘটনা ঘটে থাকে।\n', '\n', 'গত ১৯ মার্চ রাজধানীর প্রগতি সরণিতে সুপ্রভাত  পরিবহনের একটি বাস সকাল ৭টায় জেব্রা ক্রসিংয়ে বাংলাদেশ ইউনিভার্সিটি অব প্রফেশনালসের ছাত্র আবরারকে চাপা দিলে ঘটনাস্থলে তার মৃত্যু হয়। গত বছর ২৯ জুলাই বিমানবন্দর সড়কে একটি বাস দুজন শিক্ষার্থীকে চাপা দিয়ে হত্যা করার পর শিক্ষার্থীরা ফুঁসে উঠেছিল। তারা নিরাপদ সড়কের দাবিতে আন্দোলন শুরু করেছিল। আবরারের মর্মান্তিক মৃত্যুর পরও শিক্ষার্থীরা নিরাপদ সড়কের দাবিতে আন্দোলন শুরু করে।\n', '\n', 'জেব্রা ক্রসিং পথচারীদের জন্য। এখানে পথচারীরা অগ্রাধিকার পাবে। পথচারীদের দেখলে গাড়ি থেমে যাবে। পথচারীদের পারাপারের পর গাড়ি চলবে। আমাদের দেশের চালকরা তা জানে না অথবা জেনেও মানে না। ট্রাফিক আইনের এটা গুরুতর লঙ্ঘন।\n', '\n', 'যেকোনো অকালমৃত্যু বড়ই মর্মান্তিক। মানুষের হৃদয়কে স্পর্শ করে। সন্তানহারা মা-বাবাই  একমাত্র উপলব্ধি করতে পারেন সন্তান হারানোর কী ব্যথা, কী কষ্ট। তাঁদের হৃদয়ের হাহাকার কোনো কিছুর বিনিময়েই মোচন করা যায় না। একটি স্বপ্নের অকালমৃত্যু, যা কোনো কিছু দিয়েই পূরণ হয় না। আর কোনো পরিবারের উপার্জনক্ষম কোনো ব্যক্তির মৃত্যু ঘটলে গোটা পরিবার চরম বিপদ ও অসহায়ত্বের মধ্যে নিমজ্জিত হয়। সড়ক দুর্ঘটনায় এমন অকালমৃত্যু কোনোভাবেই মেনে নেওয়া যায় না।\n', '\n', 'নিরাপদ সড়কের দাবিতে আন্দোলন শুধু শিক্ষার্থীদের নিরাপত্তার জন্যই নয়, এ আন্দোলন গোটা দেশবাসীর নিরাপত্তার জন্য, মানবতার জন্য। ঘর থেকে বের হয়ে কারো সন্তানই যেন লাশ হয়ে ফিরে না আসে তার জন্য আন্দোলন। কিন্তু এ আন্দোলন করেই কি সড়ক নিরাপদ করা যাবে? তা হয়তো হবে না। কিন্তু সরকার ও সংশ্লিষ্ট কর্তৃপক্ষের বিবেককে তো নাড়া দেবে। সে নাড়া থেকে কিছু একটা করার তাগিদ তাদের মধ্যে জাগবে। আর সে তাগিদ থেকেই সমস্যা সমাধানের একটা পন্থা বের হবে—এ প্রত্যাশাই সবার।\n', '\n', 'পরিবহন সেক্টরের যে বিশৃঙ্খলা, অরাজকতা ও বহুবিধ সমস্যা, তার ব্যাপকতা অনেক বিস্তীর্ণ, অনেক গভীরে। এ সমস্যার সমাধান তড়িঘড়ি করে হবে না। স্বল্প, মধ্য ও দীর্ঘমেয়াদি পরিকল্পনা ছাড়া পরিবহন সেক্টরের সমস্যার ক্ষেত্রকে সংকুচিত করা সম্ভব নয়। আর এ জন্য সমস্যার প্রধান প্রধান কারণ চিহ্নিত করে তার ভিত্তিতে সমাধানের পথ খুঁজে নিতে হবে।\n', '\n', 'সড়ক দুর্ঘটনা ও ট্রাফিক বিশৃঙ্খলার জন্য দায়ী কারণগুলো হলো—অদক্ষ, অপ্রশিক্ষিত ও বেপরোয়া চালক, চালকদের অজ্ঞতা, দায়িত্বহীনতা, অসংবেদিতা, অসচেতনতা, অধিক গতিতে গাড়ি চালানো, ঝুঁকিপূর্ণ  ওভারটেকিং এবং ব্যক্তিনিরাপত্তা জ্ঞানের অভাব। এ ছাড়া চলাচলের অযোগ্য, ঝুঁকিপূর্ণ ও অননুমোদিত  যানবাহন, ত্রুটিপূর্ণ সড়ক ও ট্রাফিক ব্যবস্থাপনা, একই রাস্তায় দ্রুত ও ধীরগতির গাড়ি চলাচল, যেখানে-সেখানে গাড়ি থামানো, আইন প্রয়োগের শিথিলতা, অস্বচ্ছতা ও প্রতিবন্ধকতা, আইন না মানার সংস্কৃতি, নাগরিকদের সচেতনতার অভাব, নিজেদের নিরাপত্তার প্রতি উদাসীনতা, ফুট ওভারব্রিজ ও জেব্রাক্রসিং ব্যবহার না করে যত্রতত্র রাস্তা পার হওয়া ইত্যাদি।\n', '\n', 'দক্ষ, প্রশিক্ষণপ্রাপ্ত, পেশাদার, সচেতন, দায়িত্বশীল, সংবেদনশীল পরিবহন শ্রমিক তৈরি করা সম্ভব হলে সড়ক দুর্ঘটনা অন্তত ৭০ শতাংশের বেশি হ্রাস পাবে। যে চালকের কাছে একটি গাড়ি এবং সে গাড়িতে যাত্রী পরিবহনের গুরুদায়িত্ব দেওয়া হবে, তাকে অবশ্যই মানসিক ও শারীরিকভাবে যোগ্য চালক হতে হবে। দক্ষ, পেশাদার ও দায়িত্বসচেতন চালক অপরিহার্য। প্রাতিষ্ঠানিক প্রশিক্ষণের মাধ্যমেই চালক তৈরি করতে হবে। প্রয়োজনীয় প্রশিক্ষণ ও উদ্বুদ্ধকরণের মাধ্যমে চালকদের সংবেদনশীল ও দায়িত্বশীল করে গড়ে তোলাও জরুরি। দক্ষ ও পেশাদার চালক তৈরির দায়িত্ব ড্রাইভিং লাইসেন্স ইস্যুকারী সংস্থারই নেওয়া বাঞ্ছনীয়। যোগ্য চালক নিয়োগ দেওয়া, তাদের ইন-সার্ভিস প্রশিক্ষণের ব্যবস্থা করা,  চালক ও হেলপারদের উপযুক্ত বেতন-ভাতা, বোনাস ও প্রণোদনা প্রদান এবং তাদের  কল্যাণ দেখার দায়িত্ব মালিক ও শ্রমিক সংগঠন এবং সড়ক পরিবহন কম্পানিগুলোকেই  নিতে হবে।\n', '\n', 'গাড়ির ফিটনেস দেওয়ার ব্যাপারে বিআরটিএকে শতভাগ স্বচ্ছ হতে হবে। চলাচলের অযোগ্য কিংবা ঝুঁকিপূর্ণ গাড়ি যেন কোনোক্রমেই ফিটনেস সনদ না পায় তা নিশ্চিত করতে হবে। আয়ুষ্কাল উত্তীর্ণ যানবাহন অবশ্যই সড়ক থেকে উঠিয়ে নিয়ে ভেঙে ফেলতে হবে।\n', '\n', 'সড়ক ও মহাসড়কে যেসব ত্রুটির কারণে দুর্ঘটনা হয় সংশ্লিষ্ট সড়ক প্রকৌশলীদের সে ত্রুটিগুলো দূর করে সড়ককে যানবাহন চলাচলের উপযোগী করতে হবে। মহাসড়কগুলোতে রিকশা, ভ্যান, ঠেলাগাড়ি ও অন্যান্য যানবাহন যেমন—নছিমন, করিমন, ভটভটি ইত্যাদির চলাচল সম্পূর্ণভাবে বন্ধ করতে হবে অথবা তাদের জন্য আলাদা লেন করে দিতে হবে।\n', '\n', 'চালক ও নাগরিকদের মধ্যে আইন মানার সংস্কৃতি তৈরি করতে হবে। চালকরা মোটরযানসংক্রান্ত আইন-কানুন যথাযথভাবে মেনে চলবে এবং পথচারী তথা নাগরিকদের ব্যক্তিনিরাপত্তার জন্য বিধি-নিষেধ মেনে চলতে হবে। সবাইকেই নিজের ও অন্যের নিরাপত্তার ব্যাপারে সচেতন থাকতে হবে। পেশাদার, নিরাপত্তা  সচেতন,  দায়িত্ববান, নিজের ও অন্যের নিরাপত্তার প্রতি সংবেদনশীল এবং বিচার-বুদ্ধিসম্পন্ন চালকই পারে দুর্ঘটনার ঝুঁকি এড়াতে। একইভাবে  নিরাপত্তাসচেতন নাগরিকরা পারে নিজেকে দুর্ঘটনার শিকার হওয়ার ঝুঁকি কমাতে। এ লক্ষ্যে সচেতনতামূলক প্রচারণা সর্বদাই বিভিন্ন উপায় ও কৌশলে অব্যাহত রাখতে হবে। শিশু-কিশোর-তরুণদের ট্রাফিক আইন ও নিরাপত্তা সম্পর্কে যথাযথ জ্ঞান দান করতে হবে। পরিবার ও  শিক্ষাপ্রতিষ্ঠান এ ব্যাপারে গুরুত্বপূর্ণ ভূমিকা রাখতে পারে। নাগরিকদের সচেতন করার জন্য গণমাধ্যমের  প্রচারণা অব্যাহত রাখা অপরিহার্য। \n', '\n', 'স্বল্প ও মধ্যমেয়াদি কর্মসূচি\n', '\n', 'স্বল্পমেয়াদি কর্মসূচির মধ্যে বৈধ লাইসেন্সধারী চালকদের জন্য কমপক্ষে সাত দিনের সচেতনতা ও উদ্বুদ্ধকরণমূলক এবং আইন-কানুন ও বিধি-বিধানের ওপর প্রশিক্ষণের ব্যবস্থা করা যায়। যেসব চালকের বৈধ লাইসেন্স নেই অথবা আদৌ কোনো লাইসেন্স নেই অথচ নিয়মিত গাড়ি চালায়, তাদের জন্য বিশেষ ব্যবস্থায় প্রয়োজনে লাইসেন্স প্রদানের শর্ত কিছুটা শিথিল করে পরীক্ষা নেওয়া যায়। উত্তীর্ণদের লাইসেন্স ইস্যু করে কমপক্ষে সাত দিনের সচেতনতা ও উদ্বুদ্ধকরণমূলক  প্রশিক্ষণের ব্যবস্থা করা যেতে পারে। বৈধ লাইসেন্স ছাড়া কেউ গাড়ি চালালে তার বিরুদ্ধে আইনের কঠোর বিধান থাকা প্রয়োজন।\n', '\n', 'আয়ুষ্কাল উত্তীর্ণ এবং চলাচলের অযোগ্য ও ঝুঁকিপূর্ণ যানবাহন জব্দ করে ধ্বংস করে ফেলতে হবে।\n', '\n', 'বাস র\u200c্যাপিড ট্রানজিট (Bus Rapid Transit-BRT) প্রবর্তন করে বাসের জন্য পৃথক লেনের ব্যবস্থা রাখতে হবে।\n', '\n', 'চালকদের চুক্তিভিত্তিক নিয়োগ দেওয়া যাবে না। তাদের প্রয়োজনীয় বিশ্রামের সুযোগ দিতে হবে। একনাগাড়ে পাঁচ-ছয় ঘণ্টার বেশি সময় ধরে কোনো চালককে গাড়ি চালাতে দেওয়া উচিত নয়। প্রত্যেক গাড়িতে দুজন চালক নিয়োজিত করতে হবে। মাদকাসক্তদের  অবশ্যই ড্রাইভিং লাইসেন্স পাওয়ার অনুপযোগী ঘোষণা করতে হবে।\n', '\n', 'সড়ক দুর্ঘটনা হ্রাস এবং পরিবহন সেক্টরে শৃঙ্খলা আনয়নের জন্য রুটভিত্তিক পরিবহন চলাচল পদ্ধতি বাতিল করে একাধিক সীমিতসংখ্যক কম্পানি গঠন করা প্রয়োজন। কম্পানির অধীনে যানবাহন পরিচালিত হবে। গাড়ির মালিকরা কম্পানির কাছ থেকেই মুনাফা নেবে। চালক ও শ্রমিকরা কম্পানির অধীনে চাকরি করবে। চালক, শ্রমিক ও কর্মচারীর চাকরি এবং তাদের আচরণ কম্পানি কর্তৃক প্রণীত চাকরি বিধিমালা মোতাবেক নিয়ন্ত্রিত হবে। কম্পানি তাদের বেতন-ভাতা, বোনাস, ইউনিফর্ম, পেনশন ইত্যাদি প্রদান করবে। ব্যক্তিগতভাবে  মালিকের সঙ্গে চালকদের কোনো পেশাগত সম্পর্ক থাকবে না। এতে চালকদের চাকরির নিশ্চয়তা থাকবে, সামাজিক মর্যাদা বৃদ্ধি পাবে এবং তাদের জবাবদিহিও থাকবে।\n', '\n', 'কম্পানিগুলোর পরিচালনা, যাত্রী নিরাপত্তা ও সবার মানোন্নয়ন এবং প্রয়োজনীয় পরামর্শ ও নির্দেশনা প্রদানের লক্ষ্যে একটি তদারকি ও পরামর্শক সংস্থা প্রতিষ্ঠা করা যেতে পারে।\n', '\n', 'দীর্ঘমেয়াদি কর্মসূচি\n', '\n', 'দক্ষ চালক তৈরির জন্য প্রচলিত বিধানের সংস্কার এবং সরকারি ও বেসরকারি উদ্যোগে প্রয়োজনীয়সংখ্যক ড্রাইভিং প্রশিক্ষণ স্কুল নির্মাণ এবং প্রশিক্ষক ও জনবলের মঞ্জুরি দিতে হবে।\n', '\n', 'মহানগর ও বড় বড় শহরগুলোতে উন্নত দেশের মতো আধুনিক ডিজিটালাইজড ট্রাফিক ও নিরাপত্তা নজরদারির ব্যবস্থা চালু করলে ট্রাফিক শৃঙ্খলা উন্নত হবে এবং দুর্ঘটনাও কমে যাবে। সব যানবাহন ক্যামেরার মাধ্যমে পর্যবেক্ষণের আওতায় আনলে চালকরা ভয়ে আইন ভঙ্গ করে বেপরোয়া গাড়ি চালাতে সাহস পাবে না।\n', '\n', 'রাস্তা, সড়ক ও অন্যান্য অবকাঠামো নির্মাণ যেমন—ফ্লাইওভার, মেট্রো রেল, সাবওয়ে, ওভার পাস, আন্ডারপাস, চার-ছয় লেনে  সড়কের প্রশস্তকরণ, রেলপথ ও নৌপথের উন্নয়ন ইত্যাদি। মাননীয় প্রধানমন্ত্রী শেখ হাসিনার সরকার এরই মধ্যে এসব প্রকল্প হাতে নিয়েছে।\n', '\n', 'সড়ক ও মহাসড়কে বাস-বে, সার্ভিস রোড, পর্যবেক্ষণ ও স্পিড ক্যামেরা স্থাপন অপরিহার্য। প্রয়োজনে উড়াল সেতু, ওভারপাস, ইউলুপ ইত্যাদি অবকাঠামো নির্মাণ ও মেরামত অব্যাহত প্রক্রিয়ার মধ্যে রাখতে হবে। \n', '\n', 'তবে যত ব্যবস্থাই নেওয়া হোক না কেন সংশ্লিষ্ট সবাই সচেতন না হলে, দায়িত্বশীল আচরণ না করলে এবং আইন মানার সংস্কৃতি তৈরি না হলে অবস্থার উন্নয়ন কঠিন হবে।', '\ufeffসড়ক দুর্ঘটনা নয়, প্রতিবন্ধী কিশোরী ধর্ষণের প্রতিবাদ করায় খুন হন নাছির\n', '\n', 'কুমিল্লার চান্দিনায় মহাসড়কে দোকানির ছিন্নভিন্ন মরদেহ উদ্ধারের ঘটনার ১০ দিন পর রহস্য উদঘাটন করেছে পুলিশ। তদন্তে জানা যায়, চা দোকানি নাছিরকে টাকার জন্য নয়, প্রতিবন্ধী কিশোরীকে ধর্ষণের ঘটনার প্রতিবাদ করায় হত্যা করা হয়। পুলিশ মোয়াজ্জেম হোসেন (২৫) এবং অটোরিকশাচালক সানাউল্লাহকে (২৪) আটকের পর এসব তথ্য বেরিয়ে আসে। \n', '\n', 'ঘটনার বর্ণনা করে আজ বৃহস্পতিবার (২৩ জানুয়ারি) সকাল সাড়ে ১০টায় পুলিশ সুপার কার্যালয়ে সংবাদ সম্মেলন করেন জেলা পুলিশ সুপার (এসপি) সৈয়দ মো. নূরুল ইসলাম।\n', '\n', 'গত ১৩ জানুয়ারি সকালে ব্যস্ততম ঢাকা-চট্টগ্রাম মহাসড়কের কুমিল্লার চান্দিনা উপজেলার প্রায় দেড় কিলোমিটার দূরে নাছির উদ্দিনের ছিন্নভিন্ন মরদেহের অংশ উদ্ধার করে হাইওয়ে পুলিশ। মরদেহ উদ্ধারের পর পুলিশ একে সড়ক দুর্ঘটনা বলে সন্দেহ করলেও নিহতের পিতা রবিউল্লাহ দাবি করেন, তার ছেলেকে খুন করা হয়েছে। প্রমাণ হিসেবে তিনি দোকানে রক্তের চিহ্ন দেখান পুলিশকে। চান্দিনা থানা পুলিশও নাওতলা মাদ্রাসা এলাকায় মহাসড়ক সংলগ্ন ওই চা দোকানের কয়েকটি স্থানে ও কম্বলে ছোপ ছোপ রক্তের দাগ দেখতে পান। সোমবার রাতে নিহতের পিতা বাদী হয়ে অজ্ঞাতনামা আসামি করে চান্দিনা থানায় একটি হত্যা মামলা দায়ের করেন।\n', '\n', 'চাঞ্চল্যকর এই হত্যাকাণ্ডের পর থেকে এলাকায় নানা রকম গুঞ্জন সৃষ্টি হয়। কেউ বলেন, পার্শ্ববর্তী এক দোকানদার নাছির উদ্দিনের পিতা রবিউল্লাহর কাছে টাকা আমানত রেখে যান। আর রাতে ওই টাকা লুটে নেওয়ার জন্য নাছিরকে হত্যা করা হয়। আবার কেউ বা বলেন, হয়তো রাতে কোনো ক্রেতার সঙ্গে ঝামেলার কারণে ওই ঘটনা ঘটে।\n', '\n', 'এদিকে ঘটনার রহস্য উদঘাটন করতে মাঠে নামে চান্দিনা থানা পুলিশসহ জেলা পুলিশের গোয়েন্দা শাখা (ডিবি), সিআইডি ও পিবিআই। \n', '\n', 'পুলিশ জানায়, ঘটনার সাথে জড়িত সন্দেহে বুধবার (২২ জানুয়ারি) দুপুর ২টায় চান্দিনা এলাকা থেকে মোয়াজ্জেম নামের একজনকে আটক করতে সক্ষম হয় পুলিশ। পরে রাত ৮টায় চান্দিনার নাওতলা এলাকা থেকে ঘটনার মূল হোতা অটোরিকশাচালক সানাউল্লাহকে (২৪) আটক করা হয়। মোয়াজ্জেম জানায়, সানাউল্লাহ ও মোয়াজ্জেমই তাকে হত্যা করেছে। কিন্তু হত্যাকাণ্ডের পর যাতে কেউ সন্দেহ করতে না পারে সেজন্য তারা এলাকা ছাড়েনি। \n', '\n', 'স্থানীয় সূত্রে জানা যায়, সানাউল্লাহ পেশায় একজন অটোরিকশাচালক। গত ৭ জানুয়ারি রাত ৮টার দিকে সানাউল্লাহ ৪-৫ জন সহযোগী নিয়ে পাশের বাড়ির ১৫ বছর বয়সী এক প্রতিবন্ধী কিশোরীকে সংঘবদ্ধ ধর্ষণ করে। বিষয়টি দেখে বাধা দেয় নাছির। ধর্ষণের পর ওই কিশোরীকে হাসপাতালে ভর্তি করা হয়। ঘটনার পর ধর্ষক সানাউল্লাহ এলাকায় প্রকাশ্যে ঘুরে বেড়ায়। প্রতিবন্ধীর পিতা সামাজিক মর্যাদার কারণে মামলা না করে এলাকার গণ্যমান্য ব্যক্তিদের মাধ্যমে  বিষয়টি ধামাচাপা দেওয়ার চেষ্টা করেন। \n', '\n', 'ধর্ষক সানাউল্লাহ গত ১২ জানুয়ারি বিকালে নাছির উদ্দিনের দোকানে আসলে কেন ওই প্রতিবন্ধী কিশোরীকে ধর্ষণ করা হলো, কেনইবা ধর্ষকরা প্রকাশ্যে এলাকায় ঘুরছে- এমন প্রশ্ন করলে ক্ষিপ্ত হয়ে ওঠে সানাউল্লাহ। এসময় তাদের মধ্যে কথা কাটাকাটি হয়। সবার সামনে নাছির উদ্দিন এসব কথা বলায় সানাউল্লাহকে ক্ষুব্ধ হয়। সানাউল্লাহ রাতে মোয়াজ্জেম নামে অপর একজনকে সাথে নিয়ে প্রতিশোধ নিতে আসে নাছিরের দোকানে। দা দিয়ে নাছিরকে কয়েকটি কোপ দেয় সানাউল্লাহ। নাছির জীবন বাঁচাতে দৌড়ে মহাসড়ক পারাপারের সময় গাড়ির চাকায় পিষ্ট হয়ে নিহত হন। নাছিরের মৃত্যু নিশ্চিত হওয়ার পর রক্তমাখা দা ধুয়ে দোকানে রেখে পালিয়ে যায় হত্যাকারীরা। সারারাত গাড়ির আসা-যাওয়ায় নাছিরের মরদেহ ছিন্নভিন্ন হয়ে পড়ে থাকে মহাসড়কে। \n', '\n', 'প্রসঙ্গত, রবিবার (১২ জানুয়ারি) রাতে ঢাকা-চট্টগ্রাম মহাসড়কের নাওতলা আলিম মাদ্রাসা সংলগ্ন একটি মার্কেটে নৈশ প্রহরীর কাজ করেন নাওতলা গ্রামের রবিউল্লাহ। ওই মার্কেটে চা দোকান দিয়ে ব্যবসা করতেন রবিউল্লাহর ছেলে নাছির উদ্দিন। রবিবার রাতে রবিউল্লাহ শারীরিক অসুস্থতার কারণে নৈশ প্রহরীর দায়িত্ব পালন করেন ছেলে নাছির উদ্দিন। রাতের কোনো এক সময়ে হত্যাকারীরা তাকে কুপিয়ে যায়। রাতে গাড়ির চাকায় পিষ্ট হয়ে মহাসড়কের দেড় কিলোমিটারজুড়ে মরদেহের বিচ্ছিন্ন অংশ পরে থাকে। সকালে দেহের অংশ বিশেষ উদ্ধার করে পুলিশ।', '\ufeff"মেশিনে হাত আটকে শ্রমিকের মৃত্যু"\n', '\n', 'চট্টগ্রামরে হাটহাজারী উপজেলায় কারখানায় কাজ করার সময় মেশিনে হাত আটকে আঘাত পেয়ে এক শ্রমিকের মৃত্যু হয়েছে। গতকাল মঙ্গলবার দিবাগত রাত একটার দিকে নন্দীরহাট এলাকায় চট্টগ্রাম এশিয়ান পেপার মিলসে কাজ করার সময় এ দুর্ঘটনা ঘটে। \n', '\n', 'ওই শ্রমিকের নাম মোহাম্মদ রেজাউল করিম (২৪)। তিনি ধলই ইউনিয়ন এনায়েতপুর ৭ নম্বর ওয়ার্ডের মোহাম্মদ গুরা মিয়ার ছেলে।\n', '\n', 'হাটহাজারী থানার উপরিদর্শক মোহাম্মদ আনিছ আল মাহমুদ আজ বুধবার দুপুরে প্রথম আলোকে বলেন, খবর পেয়ে ওই কারখানায় যাই। মোহাম্মদ রেজাউল করিম নামের এক হেলপার মেশিনে হাত আটকে গিয়ে বুকে ও মাতায় আঘাত পান। তাঁকে অন্য শ্রমিকেরা উদ্ধার করে চট্টগ্রাম মেডিকেল কলেজ হাসপাতালে নেওয়ার পথে তিনি মারা যান। লাশ ময়নাতদন্তের জন্য চট্টগ্রাম মেডিকেল কলেজ হাসপাতালের মর্গে রয়েছে। নিহত শ্রমিক আট মাস আগে কারখানায় হেলপারের চাকরি নেন।\n', '\ufeffগাড়ি নিয়ে বেরিয়ে সড়ক দুর্ঘটনার শিকার? আপনার করণীয়\n', '\n', 'সড়ক দুর্ঘটনা কখনোই কাম্য নয়। তবুও দুর্ঘটনা ঘটতেই থাকে। প্রাণ যায় অহরহ। প্রতিটা সড়ক দুর্ঘটনাই সাধারণত মারাত্মক খবর বয়ে আনে। প্রাণটা না গেলেও মারাত্মক জখম বা আজীবনের জন্যে পঙ্গু হওয়ার ঘটনাও ঘটে। আর কেউ শারীরিকভাবে ক্ষতিগ্রস্ত না হলেও তার গাড়িটার বেশ ক্ষতি হয়ে যায়। শুধু গাড়ির ওপর দিয়ে গেছে এমন দুর্ঘটনার ক্ষেত্রেও অনেক ঝক্কি। তবে মাথা ঠাণ্ডা রেখে প্রাথমিক কিছু কাজ করা উচিত। যদি দুটো গাড়ির মধ্যে দুর্ঘটনা ঘটে থাকে, তবে প্রথমেই বিতণ্ডায় না জড়িয়ে দুজনকেই কয়েকটি কাজের পরামর্শ দিচ্ছেন অভিজ্ঞজনরা। \n', '\n', 'নিজে এবং অন্য গাড়ির যাত্রীরা সুস্থ আছে কিনা দেখুন\n', 'প্রথমেই দেখুন আপনি এবং আপনার গাড়ির সবাই ঠিক আছে কিনা। এবার বের হয়ে যে গাড়ির সঙ্গে দুর্ঘটনা ঘটেছে তার চালক ও যাত্রীদের খবর নিন। ব্যক্তি প্রাণ বাঁচানো সবার আগে জরুরি। তেমনটা হয়ে থাকলে অ্যাম্বুলেন্সে খবর দিন। প্রয়োজনে আশপাশের মানুষের সহায়তা চান। \n', '\n', 'পুলিশে খবর দিন \n', 'প্রাথমিক ধকলের পর অবশ্যই পুলিশে খবর দিতে হবে। একমাত্র পুলিশ এসে পরিস্থিতি সামাল দিয়ে সমাধানের পথে এগোতে পারবে বলে আশা করা যায়। তারা দুর্ঘটনা সম্পর্কে রিপোর্ট করবে। পুলিশ ছাড়া সাধারণত দুর্ঘটনায় পতিত দুই বাহনের যাত্রী বা চালকের মধ্যে বিতর্ক চলতেই থাকে। সমাধানের পথে এগোতে চায় না কিছু। \n', '\n', 'গাড়ির ইন্স্যুরেন্সকে খবর দিন \n', "প্রতিটা গাড়িরই ইন্স্যুরেন্স থাকে। কিংবা গাড়ি কেনার পরই এটা করে নেয়া উচিত। আর দুর্ঘটনার পর পরই ইন্স্যুরেন্সকে খবর দিতে হবে। সংশ্লিষ্ট এজেন্ট জানামাত্রই 'ক্লেইম প্রসেস' নিয়ে কাজ শুরু করতে পারবেন। যদি এটা না করেন তো ক্ষতিগ্রস্ত গাড়ি নিয়ে ব্যাপক ঝক্কি পোহাতে হবে। \n", '\n', 'ছবি তুলে ফেলুন \n', 'দুর্ঘটনার পর দুটো গাড়ি ঠিক যে অবস্থায় রয়েছে তার ছবি তুলে ফেলুন। এতে করে পরে পুলিশি তদন্তের ক্ষেত্রে আপনি আসল চিত্র দেখাতে পারবেন। পরের ঝামেলা এড়াতে চাইলে এ কাজটি মনে করে সেরে ফেলুন। \n', '\n', 'গাড়িটা ওখানেই থাক \n', 'দুর্ঘটনার পর রাস্তায় জট লেগে যায়। বিশেষ করে ঢাকার মতো যানজটের শহরে একটা দুর্ঘটনা মানেই হাজারো গাড়ি আটকে পড়া, হাজারো মানুষের চরম দুর্ভোগ। সাধারণ দুর্ঘটনার ক্ষেত্রে অনেকেই নিজেদের গাড়িতে রাস্তার পাশে সরিয়ে রাখেন। তবে দুর্ঘটনা ধরন যদি এমন হয় যে আপনাকে এটা নিয়ে পেরেশানি পোহাতে হবে, সেক্ষেত্রে এমনকি গাড়ি সরানোর কাজটিও পুলিশের ওপর ছেড়ে দেয়া ভালো। এতে করে পুলিশ ঘটনাস্থলে পৌঁছে দুই গাড়ির অবস্থান দেখে দুর্ঘটনার ধরন বুঝতে পারবে। \n', '\n', 'অন্য গাড়ির ইন্স্যুরেন্সের তথ্য নিন \n', 'এক্ষেত্রে দুর্ঘটনার শিকার অন্য গাড়ির ইন্স্যুরেন্সের খবর নিন। যাতে করে পরে ক্ষতিপূরণ লেন-দেন সংক্রান্ত কোনো ঝামেলা পোহাতে না হয়। যোগাযোগেও সুবিধা হবে। \n', '\n', 'বিতণ্ডায় জড়াবেন না \n', 'সাধারণত দুই গাড়ির চালক বা যাত্রীরা একে অপরকে দোষারোপ করতে থাকেন। বুদ্ধিমান হলে এটা করা উচিত না। আপনি কি করেছেন, অন্য গাড়ি কি করেছে ইত্যাদি আলোচনা এড়িয়ে যাওয়াই ভালো। সবই বলবেন পুলিশ আসলে। আর প্রথমেই অন্য গাড়িকে দোষারোপ করতে যাবেন না। এতে অযথাই পরিস্থিতি উত্তপ্ত হয়ে ওঠে। তদন্তেই বেরিয়ে আসবে দোষ আসলে কার। \n', '\n', 'হতাশ হবেন না \n', 'দুর্ঘটনার পর ভয় গ্রাস করে। অনেকে আবেগপ্রবণ এবং হতাশ হয়ে যান। চিৎকার-চেঁচামেচি শুরু করবেন না। যদি হতাশা গ্রাস করে, তো পুলিশকে ফোন দিয়ে গাড়িতে গিয়ে বসে থাকুন। নিজের ও অন্যদের ছোটখাটো চোট লাগলে তার দেখভাল করুন। ', '\ufeffসড়ক দুর্ঘটনার কারণ ও প্রতিকার ভাবনা\n', '\n', 'সড়ক দুর্ঘটনা ও যানজট বাংলাদেশের পরিবহন সেক্টরে সীমাহীন অব্যবস্থারই চিত্র। পত্রিকার পাতা ও টিভির পর্দায় আমরা প্রতিনিয়ত দেখি সড়ক দুর্ঘটনার চিত্র। যন্ত্রদানবের তাণ্ডবতায় প্রাণ কেড়ে নিচ্ছে শিশু, ছাত্র, যুবক, বৃদ্ধ ও নানা বয়স ও শ্রেণির লোকের। হৃদয় কেঁপে ওঠে যখন দেখি একই পরিবারের পাঁচ-ছয়জন একই সঙ্গে নিহত হয়। যানজট তো প্রতিনিয়ত প্রতি মুহূর্তে নাগরিক জীবনকে অতিষ্ঠ করে তুলছে। ঘণ্টার পর ঘণ্টা রাস্তায় সময় কাটাতে হয়। কর্মঘণ্টা নষ্ট হয়। শারীরিক-মানসিক প্রতিকূলতায় মানুষের কষ্টের সীমা ছাড়িয়ে যায়, সরকার ও সংশ্লিষ্ট কর্তৃপক্ষের ওপর নেতিবাচক মনোভাব সৃষ্টি হয়।\n', '\n', 'ট্রাফিক দুর্ঘটনা ও যানজট হ্রাস করার জন্য পুলিশ, বিআরটিএ এবং সংশ্লিষ্ট সংস্থাগুলোর প্রচেষ্টাও আমরা লক্ষ করি। পুলিশ তো প্রায় দিনরাত ২৪ ঘণ্টা অমানবিক পরিশ্রম করেও মানুষকে স্বস্তি দিতে  পারছে না। মাঝেমধ্যে ট্রাফিক সপ্তাহ, ট্রাফিক শৃঙ্খলা পক্ষ, অবৈধ ও ফিটনেসবিহীন যানবাহনের বিরুদ্ধে অভিযান ইত্যাদি পদক্ষেপ নিচ্ছে। কিন্তু ফলাফল শূন্য। মহানগর, শহর ও মহাসড়কে যানজটের চিত্র নিত্যদিনের।\n', '\n', 'পুলিশ ও বিভিন্ন সংস্থার এত উদ্যোগ ও প্রচেষ্টা সত্ত্বেও কেন অবস্থার কোনো উন্নতি হচ্ছে না? যানজট কমছে না, দুর্ঘটনাও কমছে না, মৃত্যুর মিছিলে নিহতদের সংখ্যা দিন দিন বেড়েই চলছে। এর উত্তর একটাই। কেউ প্রকৃত সমস্যা চিহ্নিত করে, সমস্যার কারণগুলো বন্ধ করার জন্য কোনো স্বল্প ও দীর্ঘ মেয়াদি পরিকল্পনা নিচ্ছে না। শুধু অ্যাডহক ও ক্ষণকালের জন্য কিছু পদক্ষেপ নিচ্ছে। ওই সব পদক্ষেপ আনুষ্ঠানিকতা, লৌকিকতা ও প্রচারণার মধ্যেই সীমাবদ্ধ থাকছে। প্রকৃত সমস্যার কোনো  সমাধান  হচ্ছে না। সমস্যাটা কোথায় ও সমাধান কী—এ প্রশ্নের উত্তর নিয়েই আমার এ লেখা।\n', '\n', 'আমার এ লেখায় আমি শুধু সড়ক দুর্ঘটনার ওপর আলোকপাত করব। পরে সুযোগ পেলে যানজট প্রসঙ্গে আলোচনা করব। আমরা যদি সড়ক দুর্ঘটনার কথা বলি, তাহলে দেখা যায়, শতকরা ৮০ ভাগ দুর্ঘটনা ঘটে চালকের কারণে। বেপরোয়া ও গতিসীমার অধিক দ্রুতগতিতে গাড়ি চালানো, দায়িত্বজ্ঞান ও পেশাগত জ্ঞানের অভাব, ট্রাফিক নিয়ম-কানুন মেনে না চলা, যাত্রী ও নিজের নিরাপত্তার প্রতি উদাসীন, পর্যাপ্ত বিশ্রাম না নেওয়া, সচেতনতা ও নিরাপত্তা বোধের অভাব ইত্যাদি। এ সমস্যাগুলো চালককে কেন্দ্র করেই, যা বেশির ভাগ দুর্ঘটনার কারণ। চালকদের প্রাতিষ্ঠানিক শিক্ষা নেই বললেই চলে। বেশির ভাগই পঞ্চম শ্রেণি পর্যন্ত পড়াশোনা করেছে। প্রতিষ্ঠান থেকে প্রশিক্ষণ নিয়ে চালক হয়েছে—এমন চালকের সংখ্যা নিতান্তই কম। হেলপারের দায়িত্ব পালন করে নিজে নিজে ড্রাইভিং শিখে কোনো রকমভাবে লাইসেন্স সংগ্রহ করেছে। দালালের মাধ্যমে ভুয়া লাইসেন্স সংগ্রহ করে গাড়ি চালাচ্ছে—এমন অনেক চালক রয়েছে। তারা কোনো ট্রাফিক আইন জানে না, সাইন-সিম্বল চেনে না। তাদের দায়িত্ববোধ ও সাধারণ জ্ঞানের মাত্রা অত্যন্ত কম।\n', '\n', 'চালকরাই পরিবহন সেক্টরে চালিকাশক্তি। মূলত তাদের ওপরই নির্ভর করছে এ সেক্টরের ভালোমন্দ, যাত্রীসেবার মান, নিরাপত্তা ইত্যাদি। কিন্তু পরিবহন শ্রমিক তথা চালকরা একেবারেই অবহেলিত। তাদের প্রশিক্ষণ নেই, বেতন-ভাতা কম, বিশ্রাম নেই, সামাজিক মর্যাদা নেই, চাকরির নিশ্চয়তা নেই, তাদের কল্যাণ ও শৃঙ্খলা দেখারও কেউ নেই। এ কারণেই চালকদের পেশাদারি সৃষ্টি হয় না। তারা বেপরোয়া, অদক্ষ ও দায়িত্বজ্ঞানহীন। চালকের একটু ভুল কিংবা বেপরোয়া ড্রাইভিংয়ের কারণে একটি চলন্ত গাড়ির যাত্রীদের ও তার নিজের নিরাপত্তা বিঘ্নিত হতে পারে, জানমালের ক্ষতি হতে পারে—এ চিন্তা তার মাথায়ই থাকে না।\n', '\n', 'যাত্রীসেবার মানোন্নয়ন, সড়ক দুর্ঘটনা হ্রাস ও পরিবহন সেক্টরে শৃঙ্খলা প্রতিষ্ঠা করার জন্য প্রথমেই নজর দেওয়া প্রয়োজন চালকদের প্রতি। দক্ষ, ট্রাফিক আইন জানা ও দায়িত্বজ্ঞানসম্পন্ন  সচেতন ও সুশৃঙ্খল চালকই পারবে পরিবহন সেক্টরে শৃঙ্খলা আনতে এবং দুর্ঘটনা হ্রাস করতে। দক্ষ, সচেতন, দায়িত্ববান ও পেশাদার চালক তৈরির জন্য সরকারি ও বেসরকারি পর্যায়ে কার্যকর উদ্যোগ ও ব্যবস্থাপনা থাকা অপরিহার্য। এ লক্ষ্যে সরকারিভাবে দেশের কয়েকটি অঞ্চলে অথবা বৃহত্তর জেলাগুলোতে ড্রাইভিং প্রশিক্ষণ স্কুল নির্মাণ করা প্রয়োজন। বিআরটিএ দ্বারা পরিচালিত এসব স্কুলে কমপক্ষে চার  মাস মেয়াদি ড্রাইভিংয়ের বনিয়াদি প্রশিক্ষণের ব্যবস্থা থাকবে। গাড়িচালকদের প্রশিক্ষণের জন্য গাড়ি চালনা, যানবাহনের ইঞ্জিন ও রক্ষণাবেক্ষণ সংক্রান্ত জ্ঞান, ট্রাফিক আইন, ট্রাফিক সিগন্যাল, সাইন ও সিম্বল, দায়িত্ববোধ ও নিরাপত্তাজ্ঞান, মনস্তাত্ত্বিক, সচেতনতা ও উদ্বুদ্ধকরণ, শারীরিক ফিটনেস ইত্যাদি বিষয় সন্নিবেশিত করে পূর্ণাঙ্গ সিলেবাস প্রণয়ন করতে হবে। ড্রাইভিং প্রশিক্ষণের জন্য এসএসসি পাস প্রার্থীদের অগ্রাধিকার দিতে হবে। চার মাস প্রশিক্ষণ দেওয়ার পর গাড়ি চালানোর দক্ষতা যাচাইয়ের জন্য ফিল্ড টেস্ট, ট্রাফিক আইন ও মনস্তাত্ত্বিক ইত্যাদি বিষয়ের ওপর চূড়ান্ত লিখিত পরীক্ষা নিতে হবে। যারা কৃতিত্বের সঙ্গে উত্তীর্ণ হবে, তাদের স্বাস্থ্য পরীক্ষা ও পুলিশ ভেরিফিকেশনের পর ড্রাইভিং লাইসেন্স দিতে হবে। বিআরটিএ লাইসেন্সপ্রাপ্ত এ চালকদের প্যানেল তৈরি করে রাখবে। এ প্যানেল থেকেই পরিবহন সেক্টরে সংশ্লিষ্ট কর্তৃপক্ষ/কম্পানি/মালিক/মালিক সমিতি/সংস্থাকে চাহিদা মোতাবেক চালক সরবরাহ করতে হবে। ওই সব প্রতিষ্ঠানের গাড়িচালকদের জন্য নির্ধারিত বেতন স্কেল ও অন্য সুযোগ-সুবিধা থাকবে। তারা চালককে নিয়মিত নিয়োগপত্র দেবে এবং চাকরির শর্তানুসারে দায়িত্ব পালনের জন্য নিয়োজিত করবে। চালক ও হেলপারের জন্য চাকরির বিধিমালাও  থাকবে। এ ক্ষেত্রে প্রশিক্ষণ ব্যয় সীমার মধ্যে রাখতে হবে, যাতে দরিদ্র পরিবারের সদস্যরা প্রশিক্ষণ নিতে পারে। মালিক সমিতি কোনো চালক প্রশিক্ষণে পাঠালে তাদের ব্যয় সমিতি বহন করতে পারে।\n', '\n', 'বেসরকারি উদ্যোগে ড্রাইভিং স্কুল গঠন করার অনুমতি দেওয়া যেতে পারে। অনুমোদিত প্রতিষ্ঠানগুলো বিআরটিএর নিবিড় তত্ত্বাবধানে একই সিলেবাস ও নীতিমালা অনুসারে প্রশিক্ষণ প্রদান করবে। কৃতিত্বের সঙ্গে উত্তীর্ণ চালকদের তালিকা প্যানেল তৈরি করার জন্য বিআরটিএর কাছে পাঠাবে।\n', '\n', 'মালিক ও মালিক সমিতির নেতাদের দায়িত্বশীল ভূমিকা পালন করতে হবে। শুধু ব্যবসার মনোভাব নিয়ে এ সেক্টরে আসা উচিত নয়। এটা একটা সেবামূলক পেশা। সেবার মনোভাব নিয়েই পরিবহন সেক্টরে বিনিয়োগ করা প্রয়োজন। মানসম্মত সেবার মাধ্যমেই তাদের ব্যবসা করতে হবে। মালিকপক্ষকে পরিবহন শ্রমিকদের কল্যাণের দিকে অবশ্যই নজর দিতে হবে। একটি গাড়িতে কমপক্ষে দুজন চালক নিয়োজিত করতে হবে, যাতে তারা পরিশ্রমের পর পর্যাপ্ত বিশ্রামের সুযোগ পায় এবং শারীরিক ও মানসিক সুস্থতা নিয়ে গাড়ি চালাতে পারে। চালক তো মানুষ, সে তো মেশিন নয়। তার পর্যাপ্ত বিশ্রাম ও সুস্থ মানসিক অবস্থা তার পেশাগত দায়িত্ব পালনে অনুকূল পরিবেশ সৃষ্টি করে। পরিবহন মালিক কর্তৃক চালকদের গ্রহণযোগ্য বেতন-ভাতাদি ও কল্যাণধর্মী পদক্ষেপ নিশ্চিত করতে হবে।\n', '\n', 'চালকের চাকরিকে আকর্ষণীয় করার জন্য তাদের চাকরির নিরাপত্তা, সুযোগ-সুবিধা, কল্যাণ ও পূর্ণ বয়সসীমা পর্যন্ত চাকরি করার পর তাদের পেনশন বা অন্যান্য আর্থিক সুবিধার নিশ্চয়তাসংক্রান্ত নীতিমালা থাকতে হবে। এভাবে চালকদের মূল্যায়ন করা হলে এ পেশায় যোগ্য ও দায়িত্ববান চালক সৃষ্টি হবে এবং তারা দক্ষতা ও পেশাদারি নিয়ে রাস্তায় গাড়ি চালাবে। একটি দক্ষ ও পেশাদার পরিবহন শ্রমিক/চালক শ্রেণি তৈরি করে তাদের পেশার মর্যাদা ও সুযোগ-সুবিধা নিশ্চিত করা গেলে আগ্রহী ভালো চালক এ সেক্টরে আসবে। এতে সড়ক দুর্ঘটনা হ্রাস পাবে, যাত্রীসেবার মানও বৃদ্ধি পাবে।\n', '\n', 'মালিকরা সাধারণত চালকের দক্ষতা, কল্যাণ ও শৃঙ্খলার প্রতি উদাসীন। তাদের বৈধ লাইসেন্সধারী চালক নিয়োগ দিতে হবে। চালকদের নিয়মিত ইন সার্ভিস প্রশিক্ষণের জন্য মালিক সমিতিকে দেশের বিভিন্ন অঞ্চলে প্রশিক্ষণ কেন্দ্র চালু করতে হবে। ওই সব প্রশিক্ষণে পুলিশ কর্মকর্তা, বিআরটিএর কর্মকর্তা, বিশেষজ্ঞ ব্যক্তি, সাংবাদিক, সুধীসমাজের নেতা ও গুরুত্বপূর্ণ ব্যক্তিদের প্রশিক্ষক বা বক্তা  হিসেবে তালিকাভুক্ত করা যায়।\n', '\n', 'সড়ক দুর্ঘটনা হ্রাস করার ব্যাপারে পরিবহন মালিক ও শ্রমিক সমিতির গুরুত্বপূর্ণ দায়িত্ব ও কর্তব্য রয়েছে। মালিকরা যেকোনো প্রক্রিয়ায় তাদের আয় বৃদ্ধি করার প্রচেষ্টা চালালে চালকের ওপর মানসিক চাপ পড়ে। তখন চালক বেপরোয়াভাবে গাড়ি চালিয়ে বেশি ট্রিপ দিতে চায়। ফলে দুর্ঘটনা ঘটে। চুক্তিভিত্তিক নিয়োগ দেওয়ায় চালকরা রাস্তায় প্রতিযোগিতা করে দ্রুত ও বেপরোয়া গতিতে গাড়ি চালিয়ে মালিকের প্রতিদিনের টাকা আয় করার পর তার ব্যক্তিগত বাড়তি টাকার জন্য মরিয়া হয়ে যায়। তাই চুক্তিভিত্তিক চালক নিয়োগ না দিয়ে চালককে  মাসিক বেতনভিত্তিক নিয়োগ দিতে হবে।\n', '\n', 'সড়ক দুর্ঘটনার জন্য সড়ক ও মহাসড়কের নির্মাণে ত্রুটি ও দুর্বল সড়ক ব্যবস্থাপনাও অন্যতম কারণ। সরু ও দ্বিমুখী সড়কে দুর্ঘটনার ঝুঁকি বেশি থাকে। একই রাস্তায় বৈধ ও অবৈধ এবং দ্রুত ও শ্লথ গতির যানবাহন, সড়কে বাজার, দোকানপাট ও অন্যান্য প্রতিবন্ধকতা দুর্ঘটনার আরেকটি কারণ। মহাসড়কগুলো ফোর লেন করা জরুরি। মহাসড়কে সার্ভিস রোড ও শ্লথ গতি যানবাহনের জন্য পৃথক লেন থাকা বাঞ্ছনীয়। পাবলিক যানবাহনের যাত্রীদের ওঠানামার জন্য যেসব স্থানে বাস বা যানবাহন থামবে, সেখানে বে থাকা প্রয়োজন। কিন্তু সড়কগুলোতে এসব কিছুই নেই। তাই কোনো গাড়ি বিকল হলে কিংবা যাত্রী ওঠানামা করার প্রয়োজন হলে মূল রাস্তায় গাড়ি থামাতে হয়। এতে নিরাপত্তার ঝুঁকি থাকে এবং যানজটের সৃষ্টি হয়।\n', '\n', 'মহানগর ও শহরগুলোর রাস্তার অবস্থা আরো বেসামাল। রাস্তার তুলনায় গাড়ির আধিক্য, ফিটনেসবিহীন গাড়ি, চালকদের বেপরোয়া গাড়ি চালানো এবং চালক, যাত্রী ও পথচারীদের ব্যক্তি নিরাপত্তাবোধ ও সচেতনতার অভাব, মোটরসাইকেলচালকদের হেলমেট না পরা, সাইকেলে একাধিক যাত্রী বহন এবং বেপরোয়া গতিতে মোটরসাইকেল চালানো, পথচারীদের জেব্রাক্রসিং বা ফুট ওভারব্রিজ ব্যবহার না করে ঝুঁকি নিয়ে রাস্তা পারাপার হওয়া ইত্যাদি কারণে অহরহ দুর্ঘটনা ঘটছে।\n', '\n', 'আলোচনা থেকে এটা স্পষ্ট যে সড়ক দুর্ঘটনার জন্য পরিবহনের চালকরাই মূলত দায়ী। তারা যদি দায়িত্ব নিয়ে, সতর্কতার সঙ্গে নিয়ম-কানুন মেনে শৃঙ্খলার সঙ্গে দক্ষভাবে গাড়ি চালায়, তাহলে দুর্ঘটনা অনেক কমে যাবে। সেই সঙ্গে সড়ক নির্মাণে চিহ্নিত ত্রুটিবিচ্যুতি দূর করতে হবে। পুলিশ সদস্যদের নিষ্ঠা ও সততা নিয়ে ট্রাফিক আইনের যথাযথ প্রয়োগ করতে হবে। বৈধ লাইসেন্স ব্যতিরেকে ও ভুয়া লাইসেন্স নিয়ে গাড়ি চালালে কঠোর আইনের মাধ্যমে শাস্তির বিধান থাকতে হবে। সর্বোপরি ট্রাফিক ব্যবস্থাপনাকে আধুনিক ও ডিজিটাইজড করতে হবে। এ বিষয়ে পুলিশ হেডকোয়ার্টার্স থেকে প্রায় দুই বছর আগে স্বরাষ্ট্র মন্ত্রণালয়ে উন্নয়ন প্রজেক্ট পাঠানো হয়েছে, তা বাস্তবায়ন জরুরি।\n', '\n', 'যাত্রী ও পথচারীদের ব্যক্তি নিরাপত্তা ও বিধি-বিধান প্রতিপালনে সচেতন হতে হবে। নাগরিকদের মধ্যে আইন ও শৃঙ্খলা মানার সংস্কৃতি সৃষ্টি করতে হবে। সাংবাদিক, সরকারি কর্মকর্তা, সুধীসমাজের নেতা, রাজনৈতিক নেতাকর্মী ও প্রভাবশালী ব্যক্তিদের আইন-শৃঙ্খলা রক্ষাকারী বাহিনীর সদস্যদের যথাযথ আইন প্রয়োগে সহায়তা প্রদান করতে হবে।\n', '\n', 'প্রশাসন, পুলিশ, বিআরটিএ, সিটি করপোরেশন, সড়ক ও জনপথ, মালিক, চালক ও অন্যান্য সংশ্লিষ্ট ব্যক্তি ও প্রতিষ্ঠানের যৌথ উদ্যোগে দুর্ঘটনা কমানো সম্ভব। সংশ্লিষ্ট সংস্থার প্রতিনিধিদের সমন্বয়ে জাতীয়ভাবে সেল তৈরি করে এবং প্রতি বিভাগ ও জেলায় একইভাবে সেল গঠন করে নিয়মিত মনিটরিং ও পরামর্শ প্রদানের ব্যবস্থা থাকতে হবে এবং এ সেলকে সর্বদাই সক্রিয়ভাবে দায়িত্ব পালন করতে হবে। এভাবেই সড়ক দুর্ঘটনা হ্রাস করা সম্ভব।', '\ufeffসড়ক নিরাপত্তায় বরাদ্দ নেই, বাড়ছে দুর্ঘটনা\n', '\n', 'সড়ক নিরাপত্তা খাতে বিনিয়োগ সংকটে জনসচেতনতা তৈরির কর্মসূচি বাস্তবায়িত না হওয়ায় দেশে সড়ক দুর্ঘটনা বেড়েই চলেছে। তথ্য-উপাত্ত পর্যালোচনা করে দেখা গেছে, সড়ক দুর্ঘটনায় গড়ে প্রতিদিন দেশে ১১ জনের প্রাণহানি ঘটছে। আর সড়ক দুর্ঘটনায় দেশে বছরে ক্ষতি হচ্ছে ৪০ হাজার কোটি টাকা। তার পরও দুর্ঘটনা কমাতে এ খাতে সরকারের বিনিয়োগ এবং প্রকল্প নেই। অবকাঠামো উন্নয়নে বড় বড় প্রকল্পে ব্যয় বাড়ানো হলেও সড়ক নিরাপত্তা খাতে জনসচেতনতা সৃষ্টিতে কিংবা এ খাতের বেসরকারি উন্নয়ন সংস্থাগুলোকে সহায়তা দিতে উদ্যোগ নেই।\n', '‘নিরাপদ সড়ক চাই’ দাবিতে ২৪ বছর ধরে কাজ করছেন চিত্রনায়ক ইলিয়াস কাঞ্চন। তাঁর মতে, সড়ক দুর্ঘটনা রোধে জনসচেতনতা তৈরিতে বড় বিনিয়োগ প্রয়োজন। একই সঙ্গে দরকার দক্ষ চালক তৈরির প্রশিক্ষণ কেন্দ্র। ২০১২-১৩ অর্থবছরে অর্থ মন্ত্রণালয় থেকে এই খাতে ২০ কোটি টাকা বরাদ্দ দেওয়া হলেও আমলাতান্ত্রিক জটিলতায় ওই অর্থ আর পাওয়া যায়নি বলে দুঃখ প্রকাশ করেন তিনি। অর্থ সংকটে বেসরকারি সংস্থাগুলোর জনসচেতনতা তৈরির কার্যক্রমেও ভাটা পড়ছে। গতকাল সোমবার কালের কণ্ঠকে তিনি বলেন, ‘অর্থমন্ত্রীকে বিষয়টি জানিয়েছি।’ তিনি বলেছেন, জনগণের অর্থ জনগণের নিরাপত্তার কাজে লাগাতে কেউ বাধা দিলে আইনি ব্যবস্থা নেওয়া যায়।\n', '\n', 'জনসচেতনতা তৈরির কার্যক্রমে ভাটা পড়ায় সড়কে দুর্ঘটনা ও প্রাণহানির ঘটনা বেড়েই চলেছে। বেসরকারি হিসাবে সড়ক দুর্ঘটনায় দেশে প্রতিদিন গড়ে ১১ জনের প্রাণহানি ঘটছে। গত ৪৭ দিনের সড়ক দুর্ঘটনার তথ্য পর্যালোচনায় এ তথ্য উঠে এসেছে। বিভিন্ন সংবাদপত্রে প্রকাশিত তথ্য থেকে জানা গেছে, গত ১ জানুয়ারি থেকে ১৬ ফেব্রুয়ারি পর্যন্ত ৪৭ দিনে সড়ক দুর্ঘটনায় দেশে প্রাণহানি হয়েছে ৪৮৫ জনের। শুধু জানুয়ারি মাসেই প্রাণ হারিয়েছে ৪২৫ জন। চলতি মাসের প্রথম ১৬ দিনে প্রাণহানি ঘটেছে ৬০ জনের। গতকাল কালের কণ্ঠ’র কাছে ৯ জনের প্রাণহানির তথ্য এসেছে সাভার, হবিগঞ্জসহ বিভিন্ন স্থান থেকে।\n', 'গাড়িচালক, যাত্রী, মহাসড়ক পুলিশ ও গবেষকরা বলছেন, গতিসীমা না মেনে গাড়ি চালানো, অনুমোদনহীন তিন চাকার বাহনের ব্যাপকতা, রাতে ট্রাকসহ ভারী যানবাহনের বেপরোয়া চলাচল, ভুয়া চালক বেড়ে যাওয়া, ভাঙাচোরা সড়ক সংস্কার না হওয়া, বিভিন্ন উন্নয়ন প্রকল্প এলাকায় পথচারীবান্ধব সড়ক অবকাঠামো না থাকার কারণে সড়কে প্রাণহানির ঘটনা বেড়ে যাচ্ছে। দুর্ঘটনা গবেষণা ইনস্টিটিউটের তথ্য অনুসারে, দুর্ঘটনায় যে প্রাণহানি ঘটছে তার মধ্যে ৫১ শতাংশ পথচারী।\n', '\n', 'বুয়েটের দুর্ঘটনা গবেষণা ইনস্টিটিউটের পরিচালক অধ্যাপক ড. মোয়াজ্জেম হোসেন কালের কণ্ঠকে বলেন, ‘সড়ক দুর্ঘটনা কমাতে হলে দক্ষ চালক তৈরি করতে হবে। গতিসীমা লঙ্ঘন নিয়ন্ত্রণে আনতে ডিজিটাল জরিমানার ব্যবস্থা করতে হবে। গাড়ির তুলনায় প্রকৃত চালক কম। তাদের হাতেই প্রাণ নিয়ে পথে চলতে হচ্ছে। আমরা এ জন্য ছয় মাস আগে দুটি কর্মপরিকল্পনা সড়ক পরিবহন ও সেতু মন্ত্রণালয়ে জমা দিয়েছি। এসব প্রকল্প দ্রুত বাস্তবায়নের বিকল্প নেই।’\n', 'গতি নিয়ন্ত্রণে রাখতে দুর্ঘটনা গবেষণা ইনস্টিটিউট, বাংলাদেশ সড়ক পরিবহন কর্তৃপক্ষ (বিআরটিএ), সড়ক ও জনপথ অধিদপ্তর, ফায়ার সার্ভিস ও সিভিল ডিফেন্স যৌথভাবে ডিজিটাল তদারকি প্রকল্প প্রস্তাবনা তৈরি করলেও অনুমোদন মিলছে না। প্রকল্পটি অনুমোদন পেলে দুই হাজার কিলোমিটার মহাসড়ক ৪০টি অংশে ভাগ করে কেন্দ্রীয়ভাবে তদারক করতে ২৪ ঘণ্টা সচল রাখা হবে স্পিড এনফোর্সমেন্ট ক্যামেরা। গাড়ির ছবি, নাম্বার প্লেট ও গতি রেকর্ড করা হবে। আইন অমান্য করলেই মোতায়েন করা বাহিনী ব্যবস্থা নেবে। থাকবে মোবাইল হাসপাতাল, যাতে আহতদের দ্রুত চিকিৎসাসেবা দেওয়া যায়। মহাসড়ক পুলিশ, মহাসড়কের পাশের ১২০টি ফায়ার স্টেশনের কর্মীরা এ কাজে সহায়তা করবেন।\n', '\n', 'ড. মোয়াজ্জেম আরো বলেন, মেগা প্রকল্পের মোট ব্যয়ের ৫ শতাংশ সড়ক নিরাপত্তা খাতে খরচ করলে সড়কে দুর্ঘটনা, প্রাণহানি ও পঙ্গুত্ববরণের হার কমে আসবে। তিনি বলেন, ‘সড়ক দুর্ঘটনায় আর্থিক ক্ষতি উন্নয়নশীল দেশে মোট জিডিপির ১ থেকে ৩ শতাংশ। আমাদের দেশে জিডিপির ২ শতাংশ ক্ষতি হয় সড়ক দুর্ঘটনায়। এ হিসাবে বর্তমানে সড়ক দুর্ঘটনায় বছরে ক্ষতির পরিমাণ ৪০ হাজার কোটি টাকা।’\n', 'বাংলাদেশ যাত্রী কল্যাণ সমিতির মহাসচিব মোজাম্মেল হক চৌধুরী বলেন, ৭০ শতাংশের বেশি সড়ক দুর্ঘটনার তথ্যই সংগ্রহ করা হচ্ছে না। দেশে অনুমোদিত যন্ত্রচালিত গাড়ি রয়েছে প্রায় ৩০ লাখ। আরো ৩০ লাখ গাড়ি আছে অযান্ত্রিক। তিন চাকার বাহন নিষিদ্ধ করার পর সড়কে দুর্ঘটনা কমে এলেও তা আবার বাড়তে শুরু করেছে।\n', 'গবেষকদের মতে, দেশের ৯০ শতাংশ মহাসড়কই আদর্শ মানের নয়। এসব মহাসড়কে সর্বোচ্চ গতিবেগ হতে পারে ৬০ কিলোমিটার। কিন্তু বাস্তবে গাড়ি চালানো হচ্ছে ১০০ থেকে ১২০ কিলোমিটার গতিবেগে। গাড়ির সিলিন্ডার পর্যন্ত বিস্ফোরিত হয়ে প্রাণহানির ভয়াবহতা বাড়ছে।\n', 'সরকার ২০২০ সালের মধ্যে সড়কে প্রাণহানি ৫০ শতাংশে নামিয়ে আনার কর্মকৌশল নিয়েছে। তবে বাংলাদেশ সড়ক পরিবহন কর্তৃপক্ষ (বিআরটিএ), পুলিশ, জেলা প্রশাসন, স্থানীয় সরকার প্রকৌশল অধিদপ্তর, সওজ অধিদপ্তর, বাংলাদেশ রেলওয়েসহ বিভিন্ন সংস্থার মধ্যে সমন্বয় না থাকায় সড়ক নিরাপত্তা নিশ্চিতের কর্মসূচি নেতিয়ে পড়েছে।\n', '\n', 'দুর্ঘটনা গবেষণা ইনস্টিটিউটের সাবেক পরিচালক ড. সামছুল হক কালের কণ্ঠকে বলেন, লক্ষ্য আছে, কর্মসূচি আছে, সমন্বয় নেই। বিনিয়োগও নেই। ফলে লক্ষ্য অর্জন করা নিয়ে সংশয় তৈরি হয়েছে। প্রতিদিন কী পরিমাণ মানুষের প্রাণহানি ঘটছে তার তথ্য জেলা প্রশাসন, সিভিল সার্ভিস ও পুলিশের কাছ থেকে জাতীয় সড়ক নিরাপত্তা পরিষদে আসছে না। এটিকে জাতীয় সমস্যা হিসেবে চিহ্নিত করে সরকার বিনিয়োগ করলে নিশ্চয়ই লক্ষ্যে পৌঁছানো সম্ভব।', '\ufeffমৃত্যুর মিছিল বড় হচ্ছে সড়কে\n', '\n', 'গত ২২ নভেম্বর ছিল ছুটির দিন শুক্রবার। ওই দিন দুপুরে ঢাকা-মাওয়া মহাসড়কে মুন্সীগঞ্জের ষোলঘরে বাস থামার স্থানে স্বাধীন পরিবহনের বাস ও বিয়ের অনুষ্ঠানে যোগ দিতে যাত্রীবাহী একটি মাইক্রোবাসের সংঘর্ষে বর-কনেসহ ৯ বিয়েযাত্রীর প্রাণ যায়। রক্তে রঞ্জিত হয় মহাসড়ক। রক্তাক্ত মহাসড়কে আটজনই মারা যায়। অন্য একজন মারা যায় হাসপাতালে নেওয়ার পথে। দুর্ঘটনাটির কারণ অনুসন্ধানে নামে বুয়েটের দুর্ঘটনা গবেষণা ইনস্টিটিউটের চার সদস্যের দল। তারা জানতে পারে, ঢাকা থেকে মুন্সীগঞ্জের দিকে যেতে থাকা স্বাধীন পরিবহনের বাসটি টায়ার বিস্ফোরিত হয়ে কাত হয়ে থেমে যায়। ওই মুহূর্তে বিপরীত দিক থেকে মাইক্রোবাসটি এসে বাসটির ওপর আছড়ে পড়ে। দুর্ঘটনাস্থলে যাওয়া বুয়েটের গবেষণা ইনস্টিটিউটের সহকারী অধ্যাপক সাইফুন নেওয়াজ কালের কণ্ঠকে বলেন, ‘সেখানে সড়ক বিভাজকের গার্ড রেলিং সঠিকভাবে স্থাপিত ছিল না। একই সঙ্গে দুই গাড়ির চালকই দ্রুতগতিতে গাড়ি চালাচ্ছিলেন। গাড়ির ফিটনেস ছিল না এবং সড়কের ত্রুটির কারণে এই দুর্ঘটনায় এত বেশি প্রাণ ঝরেছে।’\n', '\n', 'গত ২২ নভেম্বরের মতো গত শনিবারও ছিল সরকারি ছুটির দিন। এদিনও দুপুরে রাজশাহীর গোদাগাড়ীতে বিয়ের অনুষ্ঠানে যাওয়ার পথে গাছের সঙ্গে ধাক্কা লেগে একটি প্রাইভেট কারের সাত যাত্রী নিহত হয়। রক্তাক্ত হয় মহাসড়ক। তাদের মধ্যে একই পরিবারের চারজন ছিল। পুলিশ ও প্রত্যক্ষদর্শীরা জানায়, বেপরোয়া গতিতে চালানোয় গাড়িটি নিয়ন্ত্রণ হারিয়ে গাছের সঙ্গে ধাক্কা লাগে। নিহত দুই বোন হাসনে আরা ও আছিয়ার চাচা আবদুল খালিক গত রাতে কালের কণ্ঠকে বলেন, ‘দুর্ঘটনায় আমরা কোনো মামলা করিনি। চালকও মারা গেছে। কার বিরুদ্ধে মামলা করব? নিহতদের শোককাতর পরিবারের সদস্যরা বিস্ময়ে বিমূঢ় ছিল।\n', '\n', 'নেত্রকোনা দুর্গাপুরের বিজয়নগরে ‘সাদা মাটির পাহাড়’ দেখে গৌরীপুরে পিকআপে ফিরছিল হাজি আমির উদ্দিন উচ্চ বিদ্যালয়ের ৪৫ জন শিক্ষার্থী। তাদের মধ্যে চারজনের প্রাণ প্রদীপ নিভে যায় শ্যামগঞ্জ-বিরিশিরি সড়কে নেত্রকোনার দুর্গাপুর উপজেলার শান্তিপুরে। তাদের বহনকারী পিকআপটির সঙ্গে ট্রাকের মুখোমুখি সংঘর্ষে দুর্ঘটনায় ছড়িয়ে পড়ে রক্ত। প্রত্যক্ষদর্শীরা বলছে, দুর্ঘটনায় জড়িত দুই গাড়ির চালকই বেপরোয়া চালাচ্ছিলেন। গতকাল সোমবার দুর্গাপুর পৌর এলাকায় সকালে প্রধান সড়ক নাজিপুর প্রেস ক্লাব মোড় অবরোধ করে বিভিন্ন শিক্ষাপ্রতিষ্ঠানের শিক্ষার্থী, শিক্ষক, ব্যবসায়ী ও সচেতন মানুষ দুর্ঘটনার প্রতিবাদ জানায়। তবে অবরোধ চলাকালে শ্রমিকদের লেলিয়ে দিয়ে শিক্ষার্থীদের মারধর করা হয়। সেখানে প্রতিবাদকারীরা বলে, আমরা কি প্রতিবাদও করতে পারব না?\n', '\n', 'একই দিন ঢাকা-চট্টগ্রাম মহাসড়কের কুমিল্লার দাউদকান্দির জিংলাতলীতে যাত্রীবাহী বাস খাদে পড়ে তিনজন নিহত হন। বাসযাত্রীরা কক্সবাজার থেকে বনভোজন শেষে ঢাকায় ফিরছিলেন। প্রত্যক্ষদর্শীরা জানায়, এই দুর্ঘটনার কারণও ছিল বেপরোয়া বাস চালানো। এভাবে সড়কে কোথাও না কোথাও দুর্ঘটনায় প্রতিদিনই ঝরছে মানুষের প্রাণ। লাশের সংখ্যা বেড়ে চলেছে।\n', '\n', 'বাংলাদেশ যাত্রী কল্যাণ সমিতি গতকাল গেল ফেব্রুয়ারির ২৯ দিনে সড়কে ৫৩৪ জনের মৃত্যুর পরিসংখ্যান দিয়েছে। তবে সড়ক পরিস্থিতি দেখভালকারী সংস্থা বাংলাদেশ সড়ক পরিবহন কর্তৃপক্ষের (বিআরটিএ) ফেব্রুয়ারির তথ্য এখনো পাওয়া যায়নি। যাত্রী কল্যাণ সমিতির এই পরিসংখ্যান সম্পর্কে জানতে চাওয়া হলে বিআরটিএর চেয়ারম্যান মো. কামরুল আহসান কালের কণ্ঠকে বলেন, ‘পুলিশের কাছ থেকে আমাদের কাছে এখনো তথ্য আসেনি। বাংলাদেশ যাত্রী কল্যাণ সমিতির প্রতিবেদনে দুর্ঘটনার সংখ্যা ও প্রাণহানি নিয়ে আগেও প্রশ্ন উঠেছে।’\n', '\n', '‘নিরাপদ সড়ক চাই’-এর চেয়ারম্যান চিত্রনায়ক ইলিয়াস কাঞ্চন গতকাল কালের কণ্ঠকে বলেন, ২০১০ সালের তুলনায় ২০১৬ সালে সড়ক দুর্ঘটনা ৩৭ শতাংশ কমেছিল। এর কারণ ছিল, চালকদের প্রশিক্ষণ ও দক্ষতার সঙ্গে গাড়ি চালনার কর্মসূচি ঠিকমতো চলছিল। এখন দুর্ঘটনার হার আবার বেড়ে গেছে।\n', '\n', 'তিনি দুর্ঘটনার রাশ টেনে ধরে সড়ক পরিবহন আইন দ্রুত পূর্ণাঙ্গ কার্যকর করার সুপারিশ করেন। বলেন, ‘সরকার নিরাপদ সড়কের জন্য চালকদের প্রশিক্ষণে বিনিয়োগ বাড়ালে পরিস্থিতির উন্নয়ন সম্ভব বলে আমি মনে করি।’\n', '\n', 'যাত্রী কল্যাণ সমিতির প্রতিবেদনে বলা হয়েছে, ফেব্রুয়ারি মাসের ২৯ দিনে ৫০৪টি সড়ক দুর্ঘটনায় ৫৩৪ ব্যক্তির প্রাণহানি ঘটেছে এবং ১৬৯ জন আহত হয়েছে। বিভিন্ন সংবাদপত্রে প্রকাশিত তথ্যের ভিত্তিতে এই প্রতিবেদন তৈরি করেছে সংস্থাটি। তাদের হিসাবে আগের মাস জানুয়ারির তুলনায় ফেব্রুয়ারিতে সড়ক দুর্ঘটনায় আহতের হার বেড়েছে ২.৪৫ শতাংশ।\n', '\n', 'প্রতিবেদন অনুযায়ী, ফেব্রুয়ারিতে সড়ক দুর্ঘটনার নিহত হয়েছে পথচারী—১৮৭ জন। তবে দুর্ঘটনার বেশি শিকার হয়েছে শিক্ষার্থীরা—২৬০ জন, এরপর পথচারী ২১২ জন, গাড়িচালক ১৩৪ জন, অন্যান্য পরিবহন শ্রমিক ৭৩ জন।\n', '\n', 'সংঘটিত দুর্ঘটনায় জড়িত বাহনের মধ্যে ২৭.৯৩ শতাংশ ছিল ট্রাক ও কাভার্ড ভ্যান, ২০.৯৫ শতাংশ ছিল মোটরসাইকেল, ১৫.৭৫ শতাংশ বাস, ১২.৩৩ শতাংশ নছিমন-করিমন-ট্রাক্টর ও লেগুনা, ১০.৫৪ শতাংশ ব্যাটারিচালিত রিকশা ও ইজি বাইক, ৮.১৭ শতাংশ সিএনজিচালিত অটোরিকশা, ৪.৩০ শতাংশ কার-জিপ-মাইক্রোবাস।\n', '\n', 'ফেব্রুয়ারিতে দুর্ঘটনার ৫৭.৫৩ শতাংশ ছিল গাড়িচাপা, ১৮.০৫ শতাংশ মুখোমুখি সংঘর্ষ, ১৬.৬৭ শতাংশ ঘটনায় গাড়ি খাদে পড়ে। ৪৫.০৪ শতাংশ দুর্ঘটনা ঘটে আঞ্চলিক মহাসড়কে, ২৬.১৯ শতাংশ জাতীয় মহাসড়কে, ২৩.০২ শতাংশ ফিডার রোডে। সবচেয়ে বেশি সড়ক দুর্ঘটনা ঘটে ১৬ ফেব্রুয়ারি, এদিন ২৫টি দুর্ঘটনায় নিহত হয় ২৭ জন। আর ২৭ ফেব্রুয়ারি সবচেয়ে কম, ছয়টি দুর্ঘটনা ঘটে।\n', '\n', 'যাত্রী কল্যাণ সমিতির মহাসচিব মোজাম্মেল হক চৌধুরী গতকাল কালের কণ্ঠকে বলেন, ‘গত জানুয়ারি ও ফেব্রুয়ারির তথ্য বিশ্লেষণ করে আমরা দেখতে পেয়েছি, অনুপযুক্ত গাড়ি, চালকের বৈধ লাইসেন্স না থাকা, অতি গতির ফলে প্রায় ৯০ শতাংশ দুর্ঘটনা ঘটেছে। এর মধ্যে মোটরসাইকেলে দুর্ঘটনার হার বাড়ছে। ফেব্রুয়ারিতে মোটরসাইকেলসংশ্লিষ্ট দুর্ঘটনা ছিল প্রায় ২১ শতাংশ।’\n', '\n', '\n', '\ufeff"বুক চাপড়ে কাঁদছেন কমলা"\n', '\n', 'জন্মের পর দুই নাতি-নাতনির মুখ দেখা হয়নি কমলা বিশ্বাসের (৭০)। মেয়েকেও দেখেননি দুই বছর ধরে। নাতি-নাতনিদের নিয়ে মেয়ে বাড়ি ফিরছেন। পথ চেয়ে তাই বসে ছিলেন কমলা। কিন্তু দেখা যখন হলো, তখন বুক চাপড়ে কাঁদছেন তিনি। পথে সড়ক দুর্ঘটনায় নিহত হয়ে মেয়ে ও দুই নাতি-নাতনির লাশ ফিরেছে বাড়িতে।\n', '\n', 'নাটোরের লালপুরের কদিমচিলান ক্লিক মোড়ে গত শনিবার বিকেলে বাস ও লেগুনার মুখোমুখি সংঘর্ষে নিহত ১৫ জনের মধ্যে ছিলেন কমলা বিশ্বাসের মেয়ে আদরী বিশ্বাস (৩৫), তাঁর ছেলে প্রত্যয় রোজারিও ও মেয়ে স্বপ্না রোজারিও।\n', '\n', 'ওই দুর্ঘটনার ঘটনায় গতকাল রোববার সকালে লালপুর থানায় মামলা হয়েছে। মামলায় বনপাড়া হিউম্যান হলার মালিক সমিতির সভাপতি-সম্পাদকসহ সাতজনকে আসামি করা হয়েছে। বনপাড়া হাইওয়ে থানার সহকারী উপপরিদর্শক (এএসআই) ইউছুব আলী বাদী হয়ে মামলাটি করেন। তবে পুলিশ গতকাল পর্যন্ত কাউকে গ্রেপ্তার করতে পারেনি।\n', '\n', 'পাঁচ বছর ধরে স্বামী মন্টু রোজারিওর সঙ্গে গাজীপুরের কালীগঞ্জে বাস আদরীর। দুই বছরের বেশি আগে মাকে দেখতে পাবনার ঈশ্বরদী উপজেলার মুলাডুলি গ্রামে গিয়েছিলেন। দুই সন্তানকে নিয়ে তাই ঈদের ছুটিতে শনিবার গাজীপুর থেকে বাসে রওনা হয়েছিলেন মায়ের বাড়ির উদ্দেশে। বড়াইগ্রামের বনপাড়া বাইপাসে বাস থেকে নেমে উঠেছিলেন লেগুনায়। আধা ঘণ্টার মধ্যেই মায়ের সঙ্গে দেখা হওয়ার কথা। মাকে ও স্বামীকে সে কথা ফোনে জানিয়েও দিয়েছিলেন। কিন্তু মায়ের সঙ্গে দেখা হয়নি তাঁর। দুই সন্তানের দেখা হয়নি তাদের নানির সঙ্গে।\n', '\n', 'গতকাল সকালে কমলার বাড়িতে গিয়ে দেখা যায়, তিনি ও তাঁর জামাতা মন্টু রোজারিও বুক চাপড়ে কান্না করছেন। মাঝেমধ্যে অচেতন হয়ে পড়ছেন। কমলা বলেন, ‘ঈদের ছুটিতে ওরা আমার কাছে আসছিল। আমি ওদের জন্য সাধ্যমতো সব ব্যবস্থা করে রেখেছিলাম। কিন্তু সব পণ্ড হয়ে গেল...।’\n', '\n', 'আসবাব ব্যবসায়ী মন্টু রোজারিও বলেন, ‘মেয়ের মাত্র নয় মাস বয়স। শখ করে ঈদে নতুন জামা কিনে দিয়েছিলাম। মৃত্যুর সময় ওর শরীরে ওই জামাটাই ছিল। ওই পোশাকে ওর রাস্তায় পড়ে থাকা দেখে আমি তাকাতে পারিনি।’\n', '\n', 'লালপুর থানার ভারপ্রাপ্ত কর্মকর্তা (ওসি) নজরুল ইসলাম জানান, মামলায় বনপাড়া হিউম্যান হলার মালিক সমিতির সভাপতি জাবেদ মোল্লা, সাধারণ সম্পাদক জাকির হোসেন, দুর্ঘটনাকবলিত লেগুনার চালক (দুর্ঘটনায় নিহত), চালকের সহকারী (দুর্ঘটনায় নিহত), চ্যালেঞ্জার বাসের মালিক (অজ্ঞাতনামা), চালক (অজ্ঞাতনামা) ও চালকের সহকারীকে (অজ্ঞাতনামা) আসামি করা হয়েছে। সমিতির সভাপতি ও সম্পাদককে আসামি করা প্রসঙ্গে তিনি বলেন, তাঁরা প্রভাব খাটিয়ে বেআইনিভাবে লেগুনা নামের হিউম্যান হলার মহাসড়কে পরিচালনা করেন।\n', '\n', 'এদিকে দুর্ঘটনা সম্পর্কে জনসচেতনতা বাড়াতে গতকাল সকালে বড়াইগ্রাম পৌর চত্বরে সমাবেশ অনুষ্ঠিত হয়েছে। উপজেলা নির্বাহী কর্মকর্তা আনোয়ার পারভেজের সভাপতিত্বে অনুষ্ঠিত সমাবেশে বক্তব্য দেন স্থানীয় সাংসদসহ প্রশাসন ও পুলিশের ঊর্ধ্বতন কর্মকর্তারা। তাঁরা দুর্ঘটনা রোধে পরিবহনসংশ্লিষ্ট ব্যক্তিদের পাশাপাশি সাধারণ মানুষকে আরও সচেতন হওয়ার পরামর্শ দেন।\n', '\ufeff"সড়কে প্রাণ ঝরছে প্রতিদিনই"\n', '\n', 'সড়ক নিরাপত্তার জন্য সরকার একের পর এক নির্দেশনা ও সিদ্ধান্ত দিয়েই যাচ্ছে। কিন্তু এগুলোর বাস্তবায়ন না হওয়ায় সড়কে বিশৃঙ্খলা চলছেই। এ কারণে প্রতিদিনই প্রাণ ঝরছে সড়ক-মহাসড়কে। প্রথম আলোর হিসাবে, গত ৫৫২ দিনে সড়ক দুর্ঘটনায় নিহতের সংখ্যা ৫ হাজার ১০। অর্থাৎ প্রতিদিন গড়ে প্রাণ হারিয়েছেন ৯ জন।\n', '\n', 'গত ২৪ ঘণ্টায় দেশের ১০ জেলায় সড়ক দুর্ঘটনায় মারা গেছেন ১৪ জন। এর মধ্যে ব্রাহ্মণবাড়িয়ার সরাইলে একটি যাত্রীবাহী বাস উল্টে প্রাণ হারান তিনজন। ঢাকা-সিলেট মহাসড়কের ব্রাহ্মণবাড়িয়া অংশে গত জানুয়ারি থেকে এ পর্যন্ত ২২ জন প্রাণ হারান। ফরিদপুরে বিপজ্জনক ওভারটেকিং কেড়ে নিয়েছে এক পথচারী কলেজছাত্রীর প্রাণ।\n', '\n', 'বেসরকারি সংস্থা বাংলাদেশ যাত্রী কল্যাণ সমিতির হিসাবে, গত সাড়ে তিন বছরে সারা দেশে সড়ক দুর্ঘটনায় মারা গেছেন ২৫ হাজার ১২০ জন। অর্থাৎ প্রতিদিন গড়ে মারা গেছেন ২০ জন। এই সময়ে আহত হয়েছেন ৬২ হাজার ৪৮২ জন।\n', '\n', 'নিরাপদ সড়কের দাবিতে স্কুল-কলেজের শিক্ষার্থীদের সাম্প্রতিক আন্দোলনের পর ২০ দফা নির্দেশনা দেয় সড়ক নিরাপত্তা উপদেষ্টা পরিষদ। এর মধ্যে যানবাহনের গতি নিয়ন্ত্রণ, মহাসড়কে ছোট যান চলতে না দেওয়া, ফিটনেসবিহীন যান চলাচল বন্ধ করা উল্লেখযোগ্য। কিন্তু এসব সিদ্ধান্তের বেশির ভাগ আগেরই নেওয়া। আবার মোটরযান আইনেও এসব বিষয়ে নির্দেশনা রয়েছে।\n', '\n', 'বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের (এআরআই) গবেষণা বলছে, সড়ক দুর্ঘটনার ৯০ শতাংশই অধিক গতি, ঝুঁকিপূর্ণ ওভারটেকিং এবং চালকের বেপরোয়া মনোভাব দায়ী। \n', 'জাতিসংঘ ২০১১ থেকে ২০২০ সাল পর্যন্ত সময়কে নিরাপদ সড়ক দশক ঘোষণা করেছে। এ সময়ের মধ্যে সদস্য দেশগুলোতে সড়ক দুর্ঘটনার সংখ্যা ও প্রাণহানি অর্ধেকে নামিয়ে আনার ঘোষণা করা হয়। বাংলাদেশ সরকারও এই ঘোষণায় সই করে। কিন্তু কীভাবে, কত দিনে, কী পরিমাণ দুর্ঘটনা কমানো হবে-এ বিষয়ে কোনো কর্মপরিকল্পনা নেই সরকারের।\n', '\n', 'বুয়েটের সড়ক দুর্ঘটনা গবেষণা ইনস্টিটিউটের সাবেক পরিচালক অধ্যাপক মোয়াজ্জেম হোসেন প্রথম আলোকে বলেন, মুখের কথায় চিড়া ভেজে না। সড়ক দুর্ঘটনায় বছরে ক্ষতি ৩৫ হাজার কোটি টাকা। এত বড় ক্ষতি কমাতে কিছু পরিকল্পনা, কিছু টাকা খরচ করা এবং আইনের প্রয়োগ জোরদার করা দরকার। চালকের লাইসেন্স দেওয়ার প্রক্রিয়ায় গলদ আছে। তাঁদের প্রশিক্ষণও নেই। সড়কে আইনের প্রয়োগ নেই। চালকের লাইসেন্স দেওয়ার পদ্ধতি সংস্কার ও তাঁদের প্রশিক্ষণ এবং ২৪ ঘণ্টা ডিজিটাল পদ্ধতিতে তাঁদের পর্যবেক্ষণে নিয়ে এলে দুর্ঘটনায় প্রাণহানি অর্ধেক কমে যাবে।\n', '\n', 'বিপজ্জনক ওভারটেকিংয়ে প্রাণ গেল কলেজছাত্রীর\n', 'কলেজছাত্রী মনিরা আক্তার সড়কের পাশ দিয়ে হেঁটে যাচ্ছিলেন। এ সময় ঢাকাগামী সেবা গ্রিনলাইন পরিবহনের একটি যাত্রীবাহী বাস একটি মাইক্রোবাসকে পাশ কাটিয়ে সামনে এগোতে (ওভারটেকিং) গিয়ে তাঁকে চাপা দিয়ে চলে যায়। ঘটনাস্থলেই মারা যান তিনি। গতকাল বেলা সাড়ে ১১টায় ফরিদপুরের নগরকান্দা উপজেলার ডাঙ্গী ইউনিয়নের মশাউজান বাসস্ট্যান্ডের কাছে গতকালের এ ঘটনায় ক্ষুব্ধ এলাকাবাসী সোয়া ঘণ্টা ঢাকা-বরিশাল মহাসড়ক অবরোধ করেন। মনিরা নগরকান্দার তালমা ইউনিয়নের মনোহরপুর এম এ শাকুর মহিলা কলেজের দ্বাদশ শ্রেণির ছাত্রী ছিলেন। ডাঙ্গী ইউনিয়নের কৃষ্ণপুর গ্রামের শারীরিক প্রতিবন্ধী বাবা ইয়াছিন শেখের তিন মেয়ের মধ্যে মনিরা দ্বিতীয়। \n', '\n', 'বেপরোয়া গতি কেড়ে নিল তিন প্রাণ\n', 'ব্রাহ্মণবাড়িয়ার সরাইলের বৈশামুড়ায় গতকাল বেলা আড়াইটায় ঢাকা-সিলেট মহাসড়কে ঢাকা থেকে সিলেটগামী এনা পরিবহনের বেপরোয়া গতির যাত্রীবাহী বাস খাদে পড়ে ঘটনাস্থলেই মা-মেয়েসহ তিনজন নিহত হয়েছেন। আহত হয়েছেন অন্তত ২০ যাত্রী। দুর্ঘটনার পর স্থানীয় লোকজন পানিতে নিমজ্জিত বাস থেকে মা-মেয়ে ও এক শিশুর লাশ উদ্ধার করেন। নিহত যাত্রীরা হলেন রুবিনানূ নূর বেগম, তাঁর মেয়ে সামিনানূর বেগম (২০) ও সাত মাস বয়সী শিশু ইয়াসিন। রুবিনানূরের বাড়ি মৌলভীবাজারের শ্রীমঙ্গলের উত্তর বাড়উরা গ্রামে। ইয়াসিন ময়মনসিংহের হালুয়াঘাটের ফারুক মিয়ার ছেলে। \n', 'বঙ্গবন্ধু সেতু পশ্চিম সংযোগ মহাসড়কে সিরাজগঞ্জ সদর উপজেলার কড্ডার মোড়ে গত মঙ্গলবার রাতে যাত্রীবাহী বাস ও ট্রাকের মুখোমুখি সংঘর্ষে একজন নিহত ও অন্তত ১০ জন আহত হয়েছেন। নিহত শাহদাত হোসেন ট্রাকের আরোহী ছিলেন। তাঁর বাড়ি সিরাজগঞ্জ পৌর এলাকার মাহমুদপুর মহল্লায়।\n', '\n', 'পাজেরোর ধাক্কায় মোটরসাইকেলের দুই আরোহী নিহত\n', 'কক্সবাজারের চকরিয়া পৌরসভা আওয়ামী লীগের সভাপতির পাজেরো গাড়ির ধাক্কায় মোটরসাইকেল আরোহী ছাত্রলীগের দুই নেতা নিহত হয়েছেন। দুর্ঘটনায় পাজেরোর সামনের অংশ ও মোটরসাইকেলটি দুমড়েমুচড়ে গেছে। গতকাল দুপুর সাড়ে ১২টায় চট্টগ্রাম-কক্সবাজার মহাসড়কের চকরিয়া উপজেলার ডুলাহাজারা ইউনিয়নের ছগিরশাহ কাটা এলাকায় এ দুর্ঘটনা ঘটে।\n', '\n', 'ঘটনাস্থলে নিহত পাবেল রহমান পৌরসভার ৯ নম্বর ওয়ার্ড ছাত্রলীগের সাধারণ সম্পাদক ও দিগরপান খালী উচ্চবিদ্যালয়ের দশম শ্রেণির ছাত্র। দুর্ঘটনায় গুরুতর আহত নাবিউল আরাফাত চট্টগ্রামের ম্যাক্স হাসপাতালে চিকিৎসাধীন অবস্থায় রাত সোয়া ১০টার দিকে মারা যান। তিনি একই ওয়ার্ডের ছাত্রলীগের সহসভাপতি ও ডুলাহাজারা কলেজ থেকে সদ্য এইচএসসি পাস করেছেন।\n', '\n', 'মালুমঘাট হাইওয়ে পুলিশ ফাঁড়ির পুলিশ পরিদর্শক আলমগীর হোসেন বলেন, পাজেরোর মালিক জেলা পরিষদ সদস্য ও চকরিয়া পৌরসভা আওয়ামী লীগের সভাপতি জাহেদুল ইসলাম।\n', '\n', 'এ ছাড়া নরসিংদীর শিবপুরে ঢাকা-সিলেট মহাসড়কের আমতলা এলাকায় গতকাল যাত্রীবাহী বাসের ধাক্কায় মোটরসাইকেল থেকে ছিটকে পড়ে দুজন নিহত হয়েছেন। তাঁরা হলেন গাজীপুরের কাপাসিয়ার ক্ষিরাটি গ্রামের মেহেদী হাসান ও হাসিবুল হাসান।\n', '\n', 'বরিশাল শের-ই-বাংলা মেডিকেল কলেজ হাসপাতালে গত মঙ্গলবার রাতে চিকিৎসাধীন অবস্থায় মারা গেছে সড়ক দুর্ঘটনায় আহত এক শিশুসহ দুজন। এরা হলো বরগুনার বেতাগীর বকুলতলী গ্রামের মো. লিটন ও বরিশাল সদরের বন্দর থানার সাহেবেরহাটের বাচ্চু হাওলাদারের ছেলে কবির হোসেন। বরগুনায় সড়ক দুর্ঘটনায় আহত লিটনকে মঙ্গলবার বিকেলে এ হাসপাতালে ভর্তি করা হয়। সন্ধ্যায় তিনি মারা যান। একই দিন বিকেলে বরিশাল সদরে সড়ক দুর্ঘটনায় আহত কবিরকে ভর্তির পর সন্ধ্যা সাড়ে সাতটায় সে মারা যায়।\n', '\n', 'মাগুরার শ্রীপুরের সাচিলাপুর-আমতৈল সড়কে মঙ্গলবার রাতে নিয়ন্ত্রণ হারিয়ে মোটরসাইকেল উল্টে মারা যান এর চালক শাহীনুর জোয়াদ্দার। তাঁর বাড়ি শ্রীপুরের নলখোলা গ্রামে।\n', '\n', 'গাইবান্ধার সাদুল্যাপুরে সড়ক পার হওয়ার সময় গতকাল সকালে ব্যাটারিচালিত অটোরিকশার ধাক্কায় তারাবানু বেওয়া নামের এক নারী নিহত হয়েছেন। তাঁর বাড়ি রসুলপুর ইউনিয়নের বসনিয়াপাড়ায়।\n', '\n', 'গাজীপুরের শ্রীপুরের জৈনাবাজার এলাকায় গতকাল সকালে ঢাকা-ময়মনসিংহ মহাসড়কে এসি সুপার শেরপুর নামের একটি বিলাসবহুল বাস নিয়ন্ত্রণ হারিয়ে উল্টে ২৫ বাসযাত্রী আহত হন।\n', '\n', '\ufeffময়মনসিংহ স্বেচ্ছায় লকডাউন, গাজীপুরে ১০ সড়ক বন্ধ\n', '\n', 'নীলফামারী জেলার কিশোরগঞ্জ উপজেলা ৫০ শয্যার স্বাস্থ্য কমপ্লেক্সকে লকডাউন করা হয়েছে। একজন চিকিৎসকের শরীরে করোনা পজিটিভ হওয়ায় গতকাল মঙ্গলবার বিকেল ৫টার পর ওই স্বাস্থ্য কমপ্লেক্সটি লকডাউন করা হয়। গাজীপুর মহানগরে ঢোকার ও বেরোনোর ১০ সড়ক বন্ধ ঘোষণা করা হয়েছে। স্বেচ্ছায় লকডাউন শুরু হয়েছে ময়মনসিংহ জেলাজুড়ে। চট্টগ্রাম মহানগরীতে জরুরি সার্ভিসের আওতাভুক্ত গাড়ি ছাড়া কোনো ধরনের যানবাহন চলছে না। এ ছাড়া দেশের বিভিন্ন জেলা-উপজেলায় পূর্ণ কিংবা আংশিক লকডাউন করা হয়েছে। অন্যদিকে করোনাভাইরাস সংক্রমণ প্রতিরোধে রাজধানীসহ দেশের বিভিন্ন এলাকায় পাড়া-মহল্লা নিজেরাই বন্ধ করে দিচ্ছে এলাকাবাসী।\n', '\n', 'গত রবিবার নীলফামারী জেলায় করোনা সন্দেহে সাতজনের নমুনা সংগ্রহ করে পরীক্ষার জন্য রংপুর মেডিক্যাল কলেজ হাসপাতালে পাঠানো হয়। ওই সাতজনের মধ্যে একজন চিকিৎসকের পজিটিভ প্রতিবেদন গতকাল নীলফামারী জেলা স্বাস্থ্য বিভাগে আসে। ওই চিকিৎসক কর্মস্থল থেকে গত ২৫ মার্চ ঢাকায় যান। সেখান থেকে ফিরে চলতি মাসের ৩ তারিখে কর্মস্থলে যোগ দেন। এরপর জ্বর-সর্দি কাশিতে আক্রান্ত হলে গত ৫ এপ্রিল নমুনা সংগ্রহ করে পরীক্ষার জন্য রংপুর মেডিক্যাল কলেজ হাসপাতালে পাঠানো হয়।\n', '\n', 'এ ঘটনার সত্যতা নিশ্চিত করে সিভিল সার্জন রনজিৎ কুমার বর্মন বলেন, ‘মঙ্গলবার বিকেল ৫টার দিকে স্বাস্থ্যকেন্দ্রটি লকডাউন করা হয়েছে। ওই চিকিৎসকের সংস্পর্শে যাঁরা এসেছিলেন তাঁদের চিহ্নিত করার কাজ চলছে। স্বাস্থ্যকেন্দ্রে যাঁরা আছেন, তাঁদের কোয়ারেন্টিন করা হবে।\n', '\n', 'আমাদের নিজস্ব প্রতিবেদক, আঞ্চলিক অফিস ও প্রতিনিধিদের পাঠানো খবর—\n', '\n', 'গাজীপুর মহানগরে ঢোকা-বেরোনো বন্ধ : গাজীপুরে ‘লকডাউন’ কার্যকর করতে কঠোর অবস্থান নিয়েছে সেনাবাহিনী। গতকাল সকাল থেকে সন্ধ্যা পর্যন্ত নগরীর চান্দনা চৌরাস্তায় ঢাকা-ময়মনসিংহ মহাসড়কে পুলিশের সঙ্গে যৌথ চেকপোস্ট বসায় সেনাবাহিনী। ওই সময় অনুমোদনহীন যানবাহন চলতে দেওয়া হয়নি। দুপুরে ওই এলাকা পরিদর্শন করেন ৭১ মেকানাইজড ব্রিগেডের কমান্ডার ব্রিগেডিয়ার জেনারেল এম ইমরান হামিদ (এএফডাব্লিউসি, পিএসসি)। পরে তিনি নগরীর কয়েকটি স্থানে বেসামরিক প্রশাসনের জীবাণুমুক্তকরণ কার্যক্রম পর্যবেক্ষণ করেন।\n', '\n', 'সিটি মেয়র জানান, গাজীপুরে একজনের শরীরে করোনাভাইরাস শনাক্ত হয়েছে। রাজধানীতেও হু হু করে বাড়ছে করোনায় আক্রান্ত ও মৃত্যুর সংখ্যা। তাই নিরাপত্তার স্বার্থেই গাজীপুর মহানগরীতে প্রবেশ ও বের হওয়ার প্রধান ১০টি সড়ক বন্ধ করে দেওয়া হয়েছে। নগরীর ভেতরে থাকা সব গার্মেন্ট ও কলকারখানা বন্ধ থাকবে। ওষুধ, খাদ্য, জ্বালানি ও জরুরি সেবাদানকারী সংস্থার গাড়ি ছাড়া অন্য গাড়ি চলতে দেওয়া হচ্ছে না।\n', '\n', 'গাজীপুরের পুলিশ কমিশনার মো. আনোয়ার হোসেন বলেন, অনুমোদন ছাড়া কাউকে শহরে ঢুকতে ও বের হতে দেওয়া হবে না।\n', '\n', 'ময়মনসিংহে স্বেচ্ছায় লকডাউন : গতকাল বিকেল থেকে ময়মনসিংহ জেলাজুড়ে স্বেচ্ছায় লকডাউন শুরু হয়েছে। গ্রাম থেকে শহরের বিভিন্ন স্থানে এলাকাবাসী নিজেরাই লকডাউন করে দিচ্ছে। জেলা প্রশাসক মো. মিজানুর রহমান এলাকাবাসীর এমন উদ্যোগকে সাধুবাদ জানিয়েছেন। সিটি মেয়র ইকরামুল হক টিটুও নগরে এমন উদ্যোগের জন্য বিভিন্ন মহল্লাবাসীকে অভিনন্দন জানান।\n', '\n', 'পাড়া-মহল্লা নিজেরাই বন্ধ করে দিচ্ছে এলাকাবাসী : করোনাভাইরাস সংক্রমণ রোধে নানা পদক্ষেপ নিয়েও সরকার মানুষের চলাচল বন্ধ করতে পারছে না। ফলে প্রতিদিনই করোনাভাইরাসে আক্রান্ত রোগীর সংখ্যা বাড়ছে। মানুষের মধ্যে উদ্বেগ বেড়ে যাওয়ায় সচেতন এলাকাবাসী নিজেরাই নিজেদের পাড়া-মহল্লা বন্ধ করে দিচ্ছে। খুব বেশি জরুরি প্রয়োজন ছাড়া কাউকে এলাকা থেকে বের হতে দিচ্ছে না। বাইরের কাউকে এলাকায় ঢুকতেও দিচ্ছে না।\n', '\n', 'গত সোমবার থেকে সারা দেশে দুপুর ২টার পর ওষুধের দোকান ছাড়া সব মুদি দোকান ও কাঁচাবাজার বন্ধের নির্দেশনা দেওয়া হয়েছে। সুপারশপগুলো সন্ধ্যা পর্যন্ত খোলা থাকবে। এতে গতকাল মঙ্গলবার সকাল থেকে কাঁচাবাজার ও অলিগলিতে মানুষের ভিড় দেখা গেছে। মূলত দুপুর ২টার পর থেকে মানুষের চলাচল বন্ধ হচ্ছে।\n', '\n', 'চট্টগ্রাম মহানগরীতে জরুরি সার্ভিসের আওতাভুক্ত গাড়ি ছাড়া কোনো ধরনের যানবাহন চলছে না। খুব অল্পসংখ্যক প্রাইভেট কার চলাচল করতে দেখা গেলেও জিজ্ঞাসাবাদের পর জানা যাচ্ছে, এগুলোয় চিকিৎসক, ব্যাংকার কিংবা যেসব কারখানা এখনো অনুমোদিতভাবে উৎপাদনে আছে সেগুলোর কর্মকর্তারা যাতায়াত করছেন। এর বাইরে গণপরিবহন বলতে গেলে শূন্য হয়ে গেছে। অল্প কিছু রিকশা আছে সড়কে।\n', '\n', 'গতকাল বিকেলে নগরী ঘুরে কোথাও গণপরিবহন, অটোরিকশা, সিএনজি কিংবা অন্য গাড়ি চলাচল করতে দেখা যায়নি। তবে নির্বাহী ম্যাজিস্ট্রেট, সেনা সদস্য ও পুলিশ সদস্যদের টহল টিমের গাড়িগুলো চলাচল করছে। গাড়ির বহর থেকে নগরবাসীকে ঘরে থাকার অনুরোধ জানিয়ে সতর্কতামূলক মাইকিং করা হচ্ছে।\n', '\n', 'শেরপুরে রাস্তায় বাঁশ বেঁধে সৃষ্টি করা হয়েছে ব্যারিকেড। সেই বাঁশে ‘গ্রামটা আমাদের, তাই দায়িত্বটাও আমাদের’—এমন স্লোগান লেখা কাগজ ঝুলানো হয়েছে। গ্রামের প্রবেশপথগুলোতে কড়া নজরদারি করতে বসানো হয়েছে তল্লাশিচৌকি। সেখানে দায়িত্ব পালন করছে এলাকার তিন-চারজন করে যুবক। যারা গ্রামে ঢুকছে নেওয়া হচ্ছে তাদের পরিচয়, জানতে চাওয়া হচ্ছে প্রবেশের কারণ। আগতদের জীবাণুমুক্ত করতে সাবান দিয়ে হাত ধোয়ার ব্যবস্থাও করা হয়েছে। গতকাল এমন চিত্র দেখা গেছে শেরপুর সদরের লছমনপুর ইউনিয়নের কৃষ্ণপুর গ্রামে।\n', '\n', 'সাতক্ষীরায় অকারণে বাইরে ঘোরাফেরা করা ও মোটরসাইকেল নিয়ে বেরোনোয় শ্যামনগরে চারজনকে এক হাজার টাকা, কালীগঞ্জে দুজনকে দেড় হাজার টাকা, আশাশুনীতে ৯ জনকে সাড়ে সাত হাজার টাকা ও অবৈধভাবে ইট পোড়ানোর জন্য বড়দল ইউনিয়নে মইনুল সরদারকে পাঁচ হাজার টাকা, তালায় সাতজনকে তিন হাজার ৮০০ টাকা ও কলারোয়ায় ৯ জনকে তিন হাজার ২০০ টাকা জরিমানা করা হয়েছে।\n', '\n', 'বরিশাল জেলায় বাইরে থেকে মানুষ ও যানবাহন প্রবেশ এবং বরিশাল থেকেও বাইরে যাওয়ার ওপর নিষেধাজ্ঞা আরোপ করেছে জেলা প্রশাসন। গতকাল জেলা প্রশাসক এস এম অজিয়ার রহমান স্বাক্ষরিত এক গণবিজ্ঞপ্তিতে পরবর্তী নির্দেশ না দেওয়া পর্যন্ত এ আদেশ বলবত থাকবে বলে জানানো হয়।\n', '\n', 'হবিগঞ্জের বানিয়াচং উপজেলার পাড়ায় পাড়ায় স্ব-উদ্যোগে চলছে লকডাউন। উপজেলার পুরান তোপখানা, দত্তপাড়া, নাগেরখানা, চতুরঙ্গ, রায়েরপাড়া, নন্দীপাড়া, মজলিসপুর, সাগরদীঘির উত্তর পার, ঈনাথখালী, খন্দকার মহল্লা, দক্ষিণ নন্দীপাড়া, দাসপাড়া, শেখের মহল্লা, পুরানবাগ, পূর্বগড়সহ ২০টির মতো গ্রাম স্ব-উদ্যোগে লকডাউন করা হয়েছে। প্রত্যেক পাড়ার প্রবেশমুখে বাঁশের খুঁটি পুঁতে লোকজন ও যানবাহনের চলাচল বন্ধ করে দেওয়া হয়েছে।\n', '\n', 'বানিয়াচং উপজেলা নির্বাহী কর্মকর্তা মামুন খন্দকার বলেন, জনগণ যদি নিজেদের নিরাপত্তা নিজেরা নিশ্চিত করতে পারে তাহলে তাদের সাধুবাদ জানাই।\n', '\n', 'ফরিদপুর জেলা প্রশাসন থেকে এক গণবিজ্ঞপ্তিতে জানানো হয়েছে, প্রশাসনের অনুমতি ছাড়া কোনো ধরনের যানবাহন জেলার বাইরে যাবে না, আবার ঢুকতেও পারবে না। আর সকাল ৭টা থেকে দুপুর ১টা পর্যন্ত মুদি দোকান ও কাঁচাবাজার খোলা রাখা যাবে বলে নির্দেশনায় বলা হয়েছে।', '\ufeff"২০১৬ সালে বাংলাদেশে ২৫ হাজার মানুষের মৃত্যু"\n', '\n', 'বিশ্ব স্বাস্থ্য সংস্থার হিসাবে, ২০১৬ সালে বাংলাদেশে সড়ক দুর্ঘটনায় ২৪ হাজার ৯৫৪ জন মারা গেছে। দক্ষিণ এশিয়ার দেশগুলোর মধ্যে সড়ক দুর্ঘটনায় মৃত্যুর দিক থেকে বাংলাদেশের অবস্থান তৃতীয়।\n', '\n', 'গত শুক্রবার বিশ্ব স্বাস্থ্য সংস্থা সড়ক নিরাপত্তাবিষয়ক বৈশ্বিক প্রতিবেদনটি প্রকাশ করেছে। সরকারি–বেসরকারি ও নিজস্ব সমীক্ষার ভিত্তিতে প্রতিবেদনটি তৈরি করেছে বিশ্ব স্বাস্থ্য সংস্থা।\n', '\n', 'এর আগে সড়ক নিরাপত্তা নিয়ে ২০১৫ সালে জাতিসংঘের এই সংস্থার প্রকাশিত প্রতিবেদনে বলা হয়েছিল, ২০১২ সালে বাংলাদেশে সড়ক দুর্ঘটনায় ২১ হাজার ৩১৬ জন মারা গেছে। অর্থাৎ, চার বছরের ব্যবধানে দেশে মৃত্যুর সংখ্যা বেড়েছে ৩ হাজার ৬৩৮ জন। সরকারি হিসাবে, ২০১৬ সালে মৃত্যুর সংখ্যা ছিল ২ হাজার ৩৭৬ জন। আর ২০১২ সালে মারা গেছে ২ হাজার ৫৩৮ জন। অর্থাৎ সরকারি হিসাবে চার বছরের ব্যবধানে মৃতের সংখ্যা ১৬২ জন কমেছে। অন্যদিকে বিশ্ব স্বাস্থ্য সংস্থার প্রতিবেদন অনুযায়ী, সরকারি হিসাবের চেয়ে মৃত্যুর সংখ্যা ১০ গুণ বেশি। \n', '\n', 'এ ব্যাপারে জানতে চাইলে বাংলাদেশ প্রকৌশল বিশ্ববিদ্যালয়ের অধ্যাপক ও সড়ক নিরাপত্তা বিশেষজ্ঞ অধ্যাপক সামছুল হক প্রথম আলোকে বলেন, সারা দেশে যেসব সড়ক দুর্ঘটনা ঘটে, তার সব খবর পুলিশের কাছে আসে না। পুলিশও সব খবরকে গুরুত্ব দেয় না। ফলে সরকার যদি পুলিশের প্রতিবেদন ধরে মনে করে, সড়ক দুর্ঘটনায় মানুষের মৃত্যু কমেছে, তাহলে সেটা ভুল পথে হাঁটা হবে। সড়ক দুর্ঘটনা রোধে এ পর্যন্ত যেসব উদ্যোগ নেওয়া হয়েছে, তা খুব ছোটখাটো ধরনের। কিন্তু অবৈধ গাড়ি, অদক্ষ চালক ও সড়কে মানুষের যাতায়াত বেড়েছে। ফলে দুর্ঘটনা ও মৃত্যু ধারাবাহিকভাবে বাড়ছে। সরকারের উচিত বিশ্ব স্বাস্থ্য সংস্থার প্রতিবেদনটি আমলে নিয়ে সড়ক দুর্ঘটনা রোধে কঠোর ব্যবস্থা নেওয়া।\n', '\n', '‘গ্লোবাল স্ট্যাটাস রিপোর্ট অন রোড সেফটি-২০১৮’ শীর্ষক বিশ্ব স্বাস্থ্য সংস্থার প্রতিবেদনে কোন ধরনের সড়ক দুর্ঘটনায় কত মানুষ মারা যায়, তার হিসাব পাওয়া যায়নি বলে উল্লেখ করা হয়েছে। তবে ২০১৫ সালের প্রতিবেদনে বলা হয়েছিল, সড়ক দুর্ঘটনায় মৃতদের ৩২ শতাংশ পথচারী। বাস ও ট্রাকের চালক ও যাত্রী মিলিয়ে নিহত লোকের সংখ্যা ১৪ শতাংশ।\n', '\n', 'প্রতিবেদনে বলা হয়েছে, বাংলাদেশের মহাসড়কে গাড়ির প্রতি ঘণ্টায় গতিবেগ ১১২ কিলোমিটার। বাংলাদেশের প্রতিবেশী দেশ ভারতে গড় গতিবেগ ১০০ কিলোমিটার। বাংলাদেশে মোট নিবন্ধিত গাড়ির সংখ্যা ২৮ লাখ ৮০ হাজার। এর মধ্যে মোটরগাড়ির সংখ্যা প্রায় ২০ লাখ।\n', '\n', 'সর্বশেষ প্রতিবেদন অনুযায়ী, দক্ষিণ এশিয়ার দেশগুলোর মধ্যে সড়ক দুর্ঘটনায় সবচেয়ে বেশি মারা গেছে ভারতে, ২ লাখ ৯৯ হাজার ৯১ জন। পাকিস্তানে মৃত্যুর সংখ্যা ২৭ হাজার ৫৮২ জন।\n', '\n', '\ufeff"দুই পা তো গেছেই, জীবনও যায় যায়"\n', '\n', 'রেল ইঞ্জিনের নিচে পড়ে দুই পা হারিয়েছেন জগন্নাথ বিশ্ববিদ্যালয়ের এক ছাত্রী। চিকিৎসকেরা বলছেন তাঁর জীবনও সংকটে।\n', '\n', 'গতকাল রোববার দুপুরে কমলাপুর রেলস্টেশনে ওই দুর্ঘটনার পর ছাত্রীটিকে উদ্ধার করে ঢাকা মেডিকেল কলেজ হাসপাতালে নিয়ে আসে রেল পুলিশ।\n', '\n', 'আহত ছাত্রী রুবিনা আক্তার (২২) জগন্নাথ বিশ্ববিদ্যালয়ের সমাজকর্ম বিভাগের শেষ বর্ষের ছাত্রী। তিনি পঞ্চগড় জেলার দেবীগঞ্জ উপজেলার শান্তিনগর গ্রামের মৃত রবিউল ইসলামের মেয়ে। ঢাকার সদরঘাট এলাকায় একটি মেসে থেকে পড়াশোনা করছেন। গ্রামের বাড়ির যাওয়ার জন্য গতকাল কমলাপুরে গিয়েছিলেন তিনি।\n', '\n', 'ঢাকা রেলওয়ে থানার ভারপ্রাপ্ত কর্মকর্তা (ওসি) ইয়াছিন ফারুক মজুমদার প্রথম আলোকে বলেন, বেলা দেড়টার দিকে মেয়েটি ৪ নম্বর প্ল্যাটফর্মের নিচ দিয়ে (রেললাইনের ওপর দিয়ে) হেঁটে ৫ নম্বর প্ল্যাটফর্মে যাচ্ছিলেন। এ সময় একটি ইঞ্জিন ঘোরানোর সময় মেয়েটি এর নিচে পড়েন। তাঁর দুটি পা বিচ্ছিন্ন হয়ে যায়। মেয়েটিকে দ্রুত ঢাকা মেডিকেল কলেজ হাসপাতালে পাঠানো হয়েছে।\n', '\n', 'প্রত্যক্ষদর্শী ব্যক্তিদের বরাত দিয়ে রেলওয়ে পুলিশের কনস্টেবল মো. ইউনুস বলেন, বেলা দেড়টার দিকে এ দুর্ঘটনা ঘটে। বেলা তিনটার দিকে তাঁকে ঢাকা মেডিকেল কলেজ হাসপাতালে নিয়ে আসেন।\n', '\n', 'মেয়েটিকে হাসপাতালে আনতে পুলিশকে সাহায্য করেন স্টেশনে জুতা পলিশের কাজ করা মো. লালন। লালন প্রথম আলোকে বলেন, রেললাইনের ওপর দিয়ে এক প্ল্যাটফর্ম থেকে আরেকটিতে যাচ্ছিলেন রুবিনা। কানঢাকা পোশাক ছিল। দুই হাতে ব্যাগ ছিল। হঠাৎই একটি রেল ইঞ্জিনের চাকার নিচে পড়েন তিনি। পরে তিনি (লালন) গিয়ে রক্তাক্ত রুবিনাকে কোলে তুলে প্রথমে প্ল্যাটফর্মে নেন। এরপর পুলিশের সঙ্গে তাঁকে ঢাকা মেডিকেল কলেজ হাসপাতালে নিয়ে আসা হয়। রিকশা ভ্যানে করে মেয়েটিকে হাসপাতালে নিতে এক ঘণ্টার বেশি সময় লেগে যায়।\n', '\n', 'উদ্ধারকারী লোকজনকে রুবিনা জানিয়েছেন, তিনি মাথা ঘুরে রেললাইনের ওপর পড়ে যাওয়ায় এ দুর্ঘটনার শিকার হন।\n', '\n', 'এদিকে গতকাল বিকেলে ঢাকা মেডিকেল কলেজ হাসপাতালে গিয়ে জানা যায়, জরুরি বিভাগে রাখা হয়েছে রুবিনাকে। দুই ব্যাগ রক্ত দেওয়া হয়েছে। আরও রক্ত লাগবে। খবর পেয়ে বিভিন্ন বিশ্ববিদ্যালয়ে অধ্যয়নরত পঞ্চগড়ের শিক্ষার্থীরা হাসপাতালে এসেছেন। রুবিনার জন্য প্রয়োজনীয় বি পজিটিভ রক্ত জোগাড়ের চেষ্টা করছেন।\n', '\n', 'হাসপাতালের অর্থোপেডিক বিভাগের চিকিৎসক মো. রুহুল আমিন প্রথম আলোকে বলেন, রুবিনাকে দুটি পা বিচ্ছিন্ন অবস্থায় হাসপাতালে আনা হয়েছে। পা দুটি থেঁতলে গেছে, হাড়ও গুঁড়া গুঁড়া হয়ে গেছে। এখন পরিস্থিতি স্থিতিশীল হলেও তাঁকে আশঙ্কামুক্ত বলা যাবে না।\n', '\n', 'এর আগে ২২ জানুয়ারি সিরাজগঞ্জ রেলস্টেশন থেকে ট্রেনে ওঠার সময় পড়ে গিয়ে দুই পা থেঁতলে যায় ঢাকা বিশ্ববিদ্যালয়ের ছাত্র শফিকুল ইসলামের (২২)। \n', '\n', '\ufeff"এখনো তাজা শোকের ক্ষত"\n', '\n', 'খাগড়াছড়ির আলুটিলার আলোক নবগ্রহ ধাতু চৈত্য বৌদ্ধবিহারের পুণ্যার্থীদের ওপর বেপরোয়া চালকের ট্রাক তুলে দেওয়ার ঘটনার প্রথম বর্ষপূর্তি আজ। গত বছরের ৩ ফেব্রুয়ারির এই দিনে ঘটে যাওয়া ওই দুর্ঘটনায় ধর্মীয় অনুষ্ঠানে যোগ দিতে আসা আটজন পুণ্যার্থী নিহত হন।\n', '\n', 'বছর ঘুরতে চললেও ঘটনার পর পুলিশের দায়ের করা মামলায় তেমন অগ্রগতি হয়নি। জামিনে মুক্তি পেয়ে গেছেন মামলার দুই আসামি চালক ও চালকের সহকারী। এ কারণে হতাশ নিহত ব্যক্তিদের স্বজনেরা।\n', '\n', 'সেদিনের দুর্ঘটনায় নিহত উচনু মারমা (১৬), নেইম্রা মারমা (৪০), ববি মারমা (১৫), টুনটুনি মারমা (৭), অং ক্যা চিং মারমা (১৬) ও মাথিন মারমা (৭)—এই ছয়জনই জেলার মহালছড়ি উপজেলার চৌংড়াছড়ি গ্রামের বাসিন্দা। নিহত অপর দুজন হলেন রামগড়ের চাথোয়াই মারমা (১৫) ও মাটিরাঙ্গার পলু মারমা (১৬)।\n', '\n', 'আলুটিলা দুর্ঘটনার এক দিন পর ৪ ফেব্রুয়ারি মাটিরাঙ্গা থানার উপপরিদর্শক মো. মোজাহের হোসেন বাদী হয়ে ট্রাকচালক মো. পলাশ (৪৫) ও তাঁর সহকারী নুরুজ্জামানের (১৭) বিরুদ্ধে মামলা করেন। দুই আসামিকে অভিযুক্ত করে একই বছরের ৩০ এপ্রিল খাগড়াছড়ি বিচারিক আদালতে মামলার অভিযোগপত্র দাখিল করা হয়েছে বলে জানান মাটিরাঙ্গা থানার ওসি সৈয়দ জাকির হোসেন। ঘটনার পর চালক ও সহকারীকে পুলিশ গ্রেপ্তার করলেও বর্তমানে তাঁরা জামিনে মুক্ত আছেন।\n', '\n', 'খাগড়াছড়ি আদালতের পুলিশ পরিদর্শক মো. আরিফ ইকবাল বলেন, মামলাটি বিচারের জন্য খাগড়াছড়ি মুখ্য বিচারিক হাকিমের আদালতে পাঠানো হয়েছে। এই মামলায় ২০ জনকে সাক্ষী করা হয়েছে।\n', '\n', 'তবে সাক্ষীদের সঙ্গে কথা বলে জানা গেছে, এ পর্যন্ত তাঁরা আদালতে হাজির হওয়ার কোনো নোটিশ পাননি। \n', '\n', 'খাগড়াছড়ি সদর থেকে ২০ কিলোমিটার দূরে দুর্গম চৌংড়াছড়ি পাহাড়ি গ্রামের অবস্থান। গ্রামের বাসিন্দারা সবাই মারমা সম্প্রদায়ের। গতকাল শুক্রবার ওই গ্রামে গিয়ে শোকাবহ পরিবেশ দেখা গেছে। আজ শনিবার নিহত ব্যক্তিদের স্মরণে গ্রামে হাজার প্রদীপ প্রজ্বালন, ফানুস ওড়ানো ও ধর্মসভা অনুষ্ঠিত হবে। এ নিয়ে ব্যস্ত সময় কাটাচ্ছেন গ্রামবাসী। দুর্ঘটনার জন্য দায়ী চালক জামিনে মুক্তি পেয়ে যাওয়ায় ক্ষোভ প্রকাশ করেছেন নিহত ব্যক্তিদের স্বজনেরা।\n', '\n', 'ট্রাকচাপায় নিহত উচনু মারমার মা মিপ্রু মারমা বলেন, ছেলেটা নেই, এটা এখনো বিশ্বাস হয় না। দুর্ঘটনার সময় তাঁর ছেলে উচনু এসএসসি পরীক্ষার্থী ছিল। অনেক কষ্টে ছেলেটাকে লেখাপড়া শিখিয়ে এতদূর এনেছেন। ঘাতক ট্রাক সব শেষ করে দিল। অথচ এক বছরেও ছেলের হত্যাকারীদের বিচার হয়নি।\n', '\n', 'চৌংড়াছড়ির একটি দোকানে বসে আড্ডা দিচ্ছিলেন ট্রাক দুর্ঘটনায় আহত রনি মারমা (২২) ও চিংলা মং মারমা (১৩)। দুজনের পা ভেঙেছিল। এখনো সেরে ওঠেননি তাঁরা। দুর্ঘটনার সময় রনি মারমা মহালছড়ি কলেজের এইচএসসি পরীক্ষার্থী ছিল। কিন্তু পরীক্ষা দিতে পারেনি। সুস্থ হতে তার আরও এক বছর লাগবে বলে চিকিৎসকেরা জানিয়েছেন।\n', '\ufeffভালুকায় সড়ক দুর্ঘটনায় ভ্যানযাত্রী নিহত\n', '\n', 'ময়মনসিংহের ভালুকায় অজ্ঞাত গাড়ির চাপায় রমজান আলী নামে প্রায় ষাট বছর বয়সী হতদরিদ্র এক ভ্যানযাত্রী নিহত হয়েছেন। \n', '\n', 'বৃহস্পতিবার (০২ এপ্রিল) দুপুরে উপজেলা ভরাডোবা বাসস্ট্যান্ড এলাকায় ঢাকা-ময়মনসিংহ মহাসড়কে ওই দুর্ঘটনাটি ঘটে। নিহত রমজান আলী উপজেলার বগাজান গ্রামের জমির শেখের ছেলে।\n', '\n', 'স্থানীয় একাধিক সূত্রে জানা যায়, ঘটনার সময় একটি ভ্যানে করে মহাসড়ক হয়ে ভালুকার দিকে যাচ্ছিলেন হতদরিদ্র রমজান আলী। ওই সময় ঢাকাগামী অজ্ঞাত একটি গাড়ি ওই ভ্যানটিকে চাপা দিয়ে দ্রুত পালিয়ে যায়। পরে, স্থানীয়রা গুরুতর আহত অবস্থায় রমজান আলীকে উদ্ধার করে প্রথমে ভালুকা উপজেলা স্বাস্থ্য কমপ্লেক্স ও পরে ময়মনসিংহ মেডিক্যাল কলেজ হাসপাতালে নেওয়া হলে বিকেলে তিনি মারা যান।', '\ufeff"পুরোনো বিশৃঙ্খলায় সড়ক, ঝরছে রক্ত"\n', '\n', 'চট্টগ্রামের আনোয়ারায় কর্ণফুলী ইপিজেডের ভেতর নিজের কর্মস্থলের সামনেই গত ২৯ ডিসেম্বর বাসচাপায় নিহত হয়েছিলেন তিনজন। দুর্ঘটনায় নিহত কেইপিজেডের কর্মকর্তা আবদুল লতিফের থেঁতলে যাওয়া শরীরটা দ্রুততম সময়ে গ্রামের বাড়িতে নিয়ে দাফন করার চেষ্টাতেই ছিলেন তাঁর ছেলে মামুনুর রশীদ। বাবার এ রকম একটা ক্ষতবিক্ষত শরীর দেখে মাথায় আর অন্য কিছুই কাজ করছিল না চট্টগ্রাম বিশ্ববিদ্যালয়ের ছাত্র ও ছাত্রলীগের নেতা মামুনের। যাওয়ার আগে কেবল পুলিশকে অনুরোধ করেছিলেন, তাঁর বাবার দাফনের আগেই যেন ঘাতক বাসচালক গ্রেপ্তার হন। এক সপ্তাহ হতে চলল। ওই ঘটনায় কোনো মামলাই হয়নি, পুলিশও কাউকে গ্রেপ্তার করেনি।\n', '\n', 'এর মধ্যেই দেশের রাস্তায় ঝরে গেছে অনেক রক্ত। সর্বশেষ গত মঙ্গলবার, নতুন বছরের প্রথম দিনে রাজধানীর সড়কে বাসচাপায় দুই তরুণী নিহত হওয়ার পর পুলিশ জানল বাসচালকের কোনো লাইসেন্সই নেই। অথচ মো. জুনায়েদ নামের ওই বাসচালক আরেকটি বাসের সঙ্গে পাল্লা দিয়ে রাজধানীর ব্যস্ত সড়কে দিনের পর দিন গাড়ি চালাচ্ছিলেন।\n', '\n', 'গত বছরের ২৯ জুলাই রাজধানীর কুর্মিটোলায় বাসচাপায় দুই কলেজশিক্ষার্থী নিহত হওয়ার পর দেশজুড়ে নিরাপদ সড়কের দাবিতে শিক্ষার্থীদের আন্দোলন ছড়িয়ে পড়ে। আগস্টের প্রথম সপ্তাহের প্রায় পুরোটাই ঢাকার সড়কগুলো ছিল শিক্ষার্থীদের দখলে। সরকারদলীয় লোকজনের লাঠিপেটা আর মামলার মুখে শিক্ষার্থীরা আন্দোলনে ক্ষান্ত দেয়। তবে প্রধানমন্ত্রী থেকে শুরু করে সরকারের মন্ত্রীরা বিভিন্ন সময় নিরাপদ সড়ক আন্দোলনের পক্ষে নিজেদের অবস্থান তুলে ধরেছেন। এরপর সরকারের পক্ষ থেকে সড়কে যান চলাচল ব্যবস্থায় শৃঙ্খলা আনতে নানা উদ্যোগ নেওয়ার কথা বলা হয়। পরিবহনমালিক ও শ্রমিক সংগঠনগুলোও নিজেদের ব্যবস্থায় পরিবর্তন আনার কথা বলেছিল। তবে বছর শেষে কাজের কাজ কিছুই হয়নি। নির্বাচনের ডামাডোলে ব্যস্ত পুলিশ সড়ক নিরাপত্তার বিষয়টিই ভুলতে বসেছে।\n', '\n', 'লাইসেন্স নেই বাসচালকের\n', 'দুই কলেজশিক্ষার্থীর মৃত্যুর পর আগস্টে শুরু হওয়া নিরাপদ সড়কের দাবিতে আন্দোলনরত শিক্ষার্থীরা রাজধানীতে চলাচলরত সব ধরনের যানবাহনের চালককে লাইসেন্স দেখাতে বাধ্য করে। তারা লাইসেন্সবিহীন চালকদের বিরুদ্ধে ব্যবস্থা নিতে বাধ্য করে পুলিশকেও। ওই ঘটনার পরম্পরায় ঢাকা মহানগর পুলিশ ও পরিবহনমালিক-শ্রমিকদের বিভিন্ন সংগঠন থেকেও বারবার লাইসেন্স ছাড়া কাউকে চালক না রাখতে বলা হয়েছিল। লাইসেন্সবিহীন চালকদের বিরুদ্ধে কয়েক দিন পুলিশকে বেশ তৎপরও দেখা গিয়েছিল। তবে এখন পরিস্থিতি আবার আগের মতোই।\n', '\n', 'সর্বশেষ গত মঙ্গলবার মালিবাগে বাসচাপায় নিহত হন পোশাকশ্রমিক নাহিদ পারভীন পলি (২১) ও তাঁর বান্ধবী মিম আক্তার (১৫)। ঘটনার প্রতিবাদে ওই সড়কে ব্যাপক ভাঙচুর করে আটকে রাখেন শ্রমিকেরা, দুটি বাসে আগুনও দেওয়া হয়।\n', '\n', 'দুর্ঘটনার প্রত্যক্ষদর্শীরা জানান, ওই দুই তরুণী রাস্তা পার হচ্ছিলেন। এ সময়ই সুপ্রভাত ও তুরাগ পরিবহনের দুটি বাস আগে যাওয়ার পাল্লা দিয়ে মালিবাগ ফ্লাইওভার থেকে নামছিল। দুর্ঘটনার পর পুলিশ সুপ্রভাত পরিবহন বাসের চালক মো. জুনায়েদকে গ্রেপ্তার করে। তাঁর বিরুদ্ধে সড়ক দুর্ঘটনা ঘটানোর অভিযোগ এনে হাতিরঝিল থানায় মামলা করেছেন নিহত মিমের মা জরিনা বেগম।\n', '\n', 'হাতিরঝিল থানার ওসি আবু মো. ফজলুল করিম বলেন, চালক জুনায়েদ কোনো লাইসেন্স দেখাতে পারেননি। তাঁর শিক্ষানবিশ লাইসেন্স রয়েছে বলে তিনি পুলিশকে জানিয়েছেন। \n', 'পুলিশ ও বিআরটিএর কর্মকর্তা বলেছেন, সড়কে গাড়ি চালানোর জন্য শিক্ষানবিশ লাইসেন্স দেওয়া হয় না। এই লাইসেন্স নিয়ে কেউ বাসের মতো গণপরিবহন চালানোর কথা নয়।\n', '\n', 'তিনজনের মৃত্যুর পরও...\n', 'গত ২৯ ডিসেম্বর সকালে যখন শ্রমিকেরা কেইপিজেডের নিজ নিজ কারখানায় ঢুকছিলেন, তখনই একটি কারখানার সামনে দাঁড়িয়ে থাকা এক সারি বাসকে পেছন থেকে ধাক্কা দেয় নিয়ন্ত্রণ হারানো দ্রুতগতির একটি বাস। ধাক্কা খেয়ে প্রথম বাসটি সামনের আরেকটি বাসকে ধাক্কা দেয়। ইপিজেডের ভেতরে ইয়ংওয়ানের একটি কারখানায় ঢোকার জন্য সেদিক দিয়ে শ্রমিকেরা যাচ্ছিলেন। তিন বাসের মধ্যে পড়ে হতাহত হন বেশ কয়েকজন। শেষ পর্যন্ত তিনজন মারা যান। নিহত ব্যক্তিরা হলেন আবদুল লতিফ, রাজিয়া সুলতানা ও মো. ইকবাল।\n', '\n', 'নিহত আবদুর লতিফের ছেলে মামুনুর রশীদ প্রথম আলোকে বলেন, বাবা মারা যাওয়ার পর তিনি লাশ নিয়ে গ্রামের বাড়ি টাঙ্গাইলে যান। এর মধ্যেই গত মঙ্গলবার কর্ণফুলী থানা থেকে তাঁকে ফোন করে মামলা করবেন কি না, সেটা জানতে চাওয়া হয়। তিনি বলেন, ‘আমি তো তখন দিশেহারা। পুলিশকে বললাম, ভাই, আমাদের চাওয়ার কিছু নেই, খালি আমার বাবাকে কবরে শোয়ানোর আগে ওই ড্রাইভাররে ধরেন। আমরা চলে আসলাম। এখন পুলিশ জানতে চাচ্ছে মামলা করব কি না।’\n', '\n', 'চট্টগ্রাম বিশ্ববিদ্যালয় ছাত্রলীগের সদ্য সাবেক সহসম্পাদক মামুন বলেন, ৬ জানুয়ারি থেকে তাঁর স্নাতক চূড়ান্ত সেমিস্টারের পরীক্ষা। এখনো তিনি পরিবারের সঙ্গে টাঙ্গাইলেই রয়েছেন। দিশেহারা অবস্থা পুরো পরিবারটির।\n', '\n', 'এ বিষয়ে যোগাযোগ করা হলে কর্ণফুলী থানার ভারপ্রাপ্ত কর্মকর্তা (ওসি) আলমগীর মাহমুদ বলেন, ওই ঘটনায় এখনো কোনো মামলা হয়নি। কেইপিজেড কর্তৃপক্ষ একটি এজাহার দিয়েছে। এখন হতাহত ব্যক্তিদের পরিবারের কেউ মামলার বাদী হবেন, নাকি কেইপিজেড, সেই সিদ্ধান্ত আজ (বৃহস্পতিবার) হবে।\n', '\n', 'ফিরেছে পুরোনো ব্যবস্থা\n', 'শিক্ষার্থীদের আন্দোলনের মুখে রাজধানীর সড়কে চলা অনিয়ম তাড়ানোর ঘোষণা দিয়েছিলেন ঢাকা মহানগর পুলিশের (ডিএমপি) কমিশনার মো. আছাদুজ্জামান মিয়া। গত সেপ্টেম্বর মাসজুড়ে ট্রাফিক সচেতনতামূলক কর্মসূচি পালনের ঘোষণা দেন। কিন্তু মাসের শেষে তিনিই ‘কাঙ্ক্ষিত মাত্রায় সফলতা’ আসেনি বলে স্বীকার করেন। এরপর নির্বাচনের কারণে পুলিশের তৎপরতাও কমে যায়।\n', '\n', 'পরিবহনসংশ্লিষ্ট একাধিক বাস ও লেগুনামালিক, চালকদের সঙ্গে কথা বলে জানা যায়, আগস্টের আন্দোলনের পর পুলিশ গাড়ি থামিয়ে লাইসেন্স ও ফিটনেস পরীক্ষা করেছে, মামলাও হয়েছে প্রচুর। কিন্তু দুই মাস পরই তাঁরা আবার আগের ব্যবস্থায় ফিরে গেছেন। পুরোনো সেই ব্যবস্থার নাম ‘মানতি’। অর্থাৎ পুলিশের কোনো একজন বা একদল কর্মকর্তার সঙ্গে মাসভিত্তিক টাকার বিনিময়ে একটা অলিখিত ছাড়পত্র নেওয়া। সেই গাড়িটি কোন কোন সড়কে চললে সেই মানতির আওতায় থাকবে, তা-ও বলে দেওয়া হয়। ওই সব সড়কে কোনো পুলিশ গাড়িটি আটকালে চালক ফোনে সেই ‘মানতি’ করা কর্মকর্তার কাছে ফোন করে ফোনটি ধরিয়ে দেন গাড়ি আটকানো কর্মকর্তাকে। এভাবেই চলছে এখন।\n', '\n', 'একজন লেগুনামালিক গতকাল বলেন, আগস্টের ‘ওই ঝামেলার’ পর তিনি নিজেই গাড়ি চালানো শুরু করেন। এখন আবার অন্যদের কাছে লেগুনা দৈনিক জমার ভিত্তিতে ভাড়া দিয়ে দোকান করছেন। তিনি বলেন, ‘ছোট গাড়ির ছোট ড্রাইভার, মানতি করা থাকলি পরে কুনো সমস্যা নাই।’\n', '\n', 'লেগুনামালিকেরা বলছেন, আবারও শিশু-কিশোর চালকেরা তাঁদের গাড়িগুলো চালাচ্ছেন। গাড়ির সব ঠিক থাকলেও মামলা হয় যদি মানতি করা না থাকে। আর মানতি করা থাকলে বাতিল গাড়িও রাস্তায় চালাতে পারেন তাঁরা। চালকের লাইসেন্স আছে কি না, সেই বালাইও থাকে না। বেশির ভাগ লেগুনা স্ট্যান্ড থেকে এই বিষয়গুলো সামলানো হয়।\n', '\n', 'কারওয়ান বাজারের একজন মিনিট্রাকচালক বলেন, ‘পুলিশরে ট্যাকা না দিয়া কেউ ঢাকা শহরো গাড়ি (ট্রাক) চালাইতে পারে না। ট্যাকা দিলে সব ঠিক, না থাকলে নতুন গাড়িতেও মামলা।’ তিনি বলেন, পরিবহন ব্যবসায়ীরা রাস্তায় ঝামেলা হোক, এটা চান না বলে টাকা দিয়েই সমাধান খোঁজেন।\n', '\n', 'পুলিশের ওয়েব পোর্টাল ডিএমপি নিউজে দেখা যায়, ঢাকার পুলিশ প্রতিদিন গড়ে ট্রাফিক আইন ভঙ্গের দায়ে চার হাজার মামলা করছে। এর অর্ধেকর বেশি মোটরসাইকেল, উল্লেখযোগ্যসংখ্যক ব্যক্তিগত গাড়ি।\n', '\n', '\ufeff"সড়কে দিনে ৯ জন প্রাণ হারাচ্ছে"\n', '\n', 'সারা দেশে সড়ক দুর্ঘটনায় ৩৬৫ দিনে প্রাণ হারিয়েছেন ৩ হাজার ৭৯ জন। অর্থাৎ প্রতিদিন গড়ে নয়জনের প্রাণ গেছে। সারা দেশ থেকে প্রথম আলোর প্রতিনিধিদের পাঠানো তথ্য থেকে এই হিসাব পাওয়া গেছে। গতকাল শনিবারও বিভিন্ন স্থানে সাতজন নিহত হয়েছেন।\n', '\n', 'পুলিশ ও প্রত্যক্ষদর্শীদের দেওয়া তথ্যের ওপর ভিত্তি করে এক বছর ধরে প্রথম আলো সারা দেশের বিভিন্ন স্থানের সড়ক দুর্ঘটনায় হতাহতের তথ্য রাখছে।\n', '\n', 'অবশ্য বেসরকারি হিসাবে সড়ক দুর্ঘটনায় হতাহতের সংখ্যা আরও বেশি। বাংলাদেশ যাত্রী কল্যাণ সমিতির হিসাবে ২০১৭ সালে সারা দেশে সড়ক দুর্ঘটনায় প্রাণ হারিয়েছেন ৭ হাজার ৩৯৭ জন। অর্থাৎ দিনে ২০ জন। এর বাইরে নিরাপদ সড়ক চাই—নিসচার হিসাবে গত বছর সড়ক দুর্ঘটনায় প্রাণ হারান ৫ হাজার ৬৪৫ জন। দিনে ১৫ জন। সরকারি হিসাব রাখে বাংলাদেশ পুলিশ। সংস্থাটি গত বছরের হিসাব এখনো প্রকাশ করেনি। তবে আগের কয়েক বছরের হিসাব বলছে, দুর্ঘটনায় নিহত ব্যক্তির সংখ্যা দুই থেকে আড়াই হাজারের মধ্যে।\n', '\n', 'গতকালও চট্টগ্রামের মিরসরাইয়ে সড়ক দুর্ঘটনায় দুই মোটরসাইকেল আরোহী ঘটনাস্থলেই প্রাণ হারান। এ ছাড়া এই জেলার ফটিকছড়ি, কুমিল্লার চৌদ্দগ্রাম ও কক্সবাজারের মহেশখালীতে সড়ক দুর্ঘটনায় এক শিশুসহ আরও তিনজনের প্রাণ গেছে। গতকাল সকাল থেকে বিকেলের মধ্যে এসব দুর্ঘটনা ঘটে।\n', '\n', 'জানতে চাইলে বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের পরিচালক অধ্যাপক মোয়াজ্জেম হোসেন প্রথম আলোকে বলেন, প্রাণহানির সংখ্যা নিয়ে একেকজনের হিসাব একেক রকম। সরকারের দায়িত্ব একটা সঠিক তথ্যভান্ডার তৈরি করা। কারণ, জাতিসংঘের প্রস্তাব অনুসারে ২০২০ সালের মধ্যে সড়ক দুর্ঘটনায় প্রাণহানি অর্ধেকে নামিয়ে আনার ঘোষণা দিয়েছে সরকার। কিন্তু সঠিক তথ্যভান্ডার না থাকলে সেটা হয়েছে কি না, বা কীভাবে করা যাবে তা অস্পষ্ট থেকে যাবে। তিনি বলেন, দুর্ঘটনায় প্রাণ যাওয়া ব্যক্তিদের বেশির ভাগই কর্মক্ষম। দুর্ঘটনায় ক্ষতির পরিমাণ মোট দেশজ উৎপাদনের (জিডিপি) ২ শতাংশের সমান। তাই এতে গুরুত্ব না দেওয়ার কোনো সুযোগই নেই।\n', '\n', 'গতকাল নিহত ৭\n', '\n', 'গতকাল সকালে রাজধানীর বাড্ডার ফুজি টাওয়ার এলাকায় কাভার্ড ভ্যানের ধাক্কায় রিজিয়া বেগমের (৫৫) মৃত্যু হয়েছে। তিনি ছেলের বাড়িতে বেড়াতে এসেছিলেন। গতকাল গ্রামের বাড়ির উদ্দেশে তিনি ছেলেকে সঙ্গে নিয়ে বাসস্ট্যান্ডে যাচ্ছিলেন। রাস্তা পারাপারের সময় দুর্ঘটনাটি ঘটে।\n', '\n', 'বাড্ডার সাঁতারকুল এলাকায় অটোরিকশার ধাক্কায় গুরুতর আহত হন খালাতুন নেসা (৭০)। বাসার সামনে রাস্তা পার হওয়ার সময় একটি অটোরিকশা তাঁকে ধাক্কা দেয়। পরে ঢাকা মেডিকেল কলেজ হাসপাতালে নিয়ে যাওয়ার পর তাঁর মৃত্যু হয়।\n', '\n', 'ঢাকা-চট্টগ্রাম মহাসড়কে চট্টগ্রামের মিরসরাইয়ের মিঠাছড়া বাজার বাইপাসে বিকেলে শাহ আলম (৩৫) নামে এক পথচারী সড়ক পারাপারের সময় দ্রুতগতিতে আসা মোটরসাইকেলের সামনে পড়েন। এ সময় তাঁকে বাঁচাতে গিয়ে মোটরসাইকেলের নিয়ন্ত্রণ হারান চালক। মোটরসাইকেলের দুই আরোহী জাহেদুল ইসলাম (২৪) ও মশিউর রহমান (২৩) নিহত হন। কুমিল্লার চৌদ্দগ্রামের নাটাপাড়ায় সকালে ট্রাকের সঙ্গে সিএনজিচালিত অটোরিকশার মুখোমুখি সংঘর্ষে জেসমিন আক্তার (২৭) নিহত হয়েছেন।\n', '\n', 'চট্টগ্রামের ফটিকছড়ির নাজিরহাট মেডিকেল রাস্তার মাথা এলাকায় সকালে ট্রাকচাপায় মুহাম্মদ নুরুল আবছার (৪৫) নামে এক মোটরসাইকেল আরোহী নিহত হন। কক্সবাজারের মহেশখালীর তিতামাঝিরপাড়ায় সকালে অটোরিকশার ধাক্কায় মোহাম্মদ শাওয়াল (৭) নিহত হয়। \n', '\ufeff"খুলে দেওয়া চোখ বন্ধ হতে আড়াই মাসও লাগেনি"\n', '\n', 'নিরাপদ সড়কের দাবিতে শিক্ষার্থীদের আন্দোলনের পর সরকারি সংস্থাগুলো বলেছিল, তাদের চোখ খুলে গেছে। আড়াই মাস পর সড়কের বর্তমান পরিস্থিতি দেখে বিশেষজ্ঞরা বলছেন, খুলে যাওয়া চোখ এখন অনেকটাই বন্ধ হয়ে গেছে। সড়কে নৈরাজ্য বন্ধে ঢাকা মহানগর পুলিশ ও সরকারের অন্যান্য সংস্থা যেসব উদ্যোগের কথা বলেছিল, সেগুলোর পুরোপুরি বাস্তবায়ন হয়নি। ফলে রাজধানীর সড়কে শৃঙ্খলাও ফেরেনি।\n', '\n', 'বুয়েটের সড়ক দুর্ঘটনা গবেষণা ইনস্টিটিউটের (এআরআই) হিসাবে, চলতি বছরের প্রথম নয় মাসে শুধু রাজধানীতেই দুর্ঘটনা ঘটেছে ২২৪টি। এসব দুর্ঘটনায় প্রাণ হারিয়েছে ২১৫ জন।\n', '\n', 'গত ২৯ জুলাই রাজধানীর বিমানবন্দর সড়কে দুই কলেজশিক্ষার্থী নিহত হয়। সেদিন থেকে নিরাপদ সড়কের দাবিতে রাস্তায় নেমে আসে বিভিন্ন স্কুল-কলেজের শিক্ষার্থীরা।\n', '\n', 'রাজধানীর সড়কে চলা অনিয়ম তাড়াতে ঢাকা মহানগর পুলিশের (ডিএমপি) কমিশনার মো. আছাদুজ্জামান মিয়া গত ৪ সেপ্টেম্বর সংবাদ সম্মেলন করে নানা পরিকল্পনার কথা জানান। সেপ্টেম্বর মাসজুড়ে ট্রাফিক সচেতনতামূলক কর্মসূচি পালনের ঘোষণা দেন। কিন্তু মাসের শেষ দিন সংবাদ সম্মেলন করে তিনি নিজেই বলেন, সড়কে শৃঙ্খলা ফিরিয়ে আনার ক্ষেত্রে কাঙ্ক্ষিত মাত্রায় সফলতা আসেনি।\n', '\n', 'ট্রাফিক ব্যবস্থার উন্নয়ন এবং সড়কে শৃঙ্খলা ফেরাতে প্রধানমন্ত্রীর কার্যালয় থেকে একটি কমিটি করা হয়। গত ১৬ আগস্ট কমিটি ১৭টি নির্দেশনা জারি করে। পরিবহন বিশেষজ্ঞরা বলছেন, সাতটি নির্দেশনা ছিল দ্রুত কার্যকর করার মতো। এর মধ্যে রয়েছে বাস থেকে যত্রতত্র যাত্রী ওঠানো-নামানো বন্ধ করা। চলাচলের সময় অধিকাংশ বাসের দরজা বন্ধ রাখা। পুলিশ কমিশনারের উদ্যোগ আর প্রধানমন্ত্রীর কার্যালয় থেকে করা কমিটির স্বল্পমেয়াদি নির্দেশনাগুলো একই রকম।\n', '\n', 'গতকাল রোববার রাজধানীর মিরপুরের টেকনিক্যাল, শ্যামলী, সার্ক ফোয়ারা, শাহবাগসহ ছয়টি মোড় ঘুরে দেখা যায়, বাস থেকে যত্রতত্র যাত্রী ওঠানো-নামানো বন্ধ হয়নি। বেশির ভাগ চলন্ত বাসের দরজা খোলা। তবে বিভিন্ন বাসস্ট্যান্ড এলাকায় বাস থামার জায়গা চিহ্নিত করে নির্দেশনা লাগিয়েছে ডিএমপির ট্রাফিক বিভাগ। গতকাল বেলা একটা থেকে সোয়া একটা পর্যন্ত সার্ক ফোয়ারা মোড়ে (ফার্মগেটমুখী অংশে) ২২টি বাস পুলিশের নির্দেশিত জায়গার ৩০ ফুট আগেই যাত্রী-ওঠানো-নামানো করেছে। একটু দূরেই দুজন পুলিশ সদস্য দাঁড়িয়ে ছিলেন।\n', '\n', 'নানা কর্মসূচির পরও রাস্তায় ফেরেনি শৃঙ্খলা। জেব্রা ক্রসিং পেরিয়ে গাড়ি। এর মধ্য দিয়েই চলতে হচ্ছে পথচারীদের। গতকাল বেলা দুইটায় বিমানবন্দর সড়কের শেওড়া এলাকায়।  প্রথম আলো\n', 'নানা কর্মসূচির পরও রাস্তায় ফেরেনি শৃঙ্খলা। জেব্রা ক্রসিং পেরিয়ে গাড়ি। এর মধ্য দিয়েই চলতে হচ্ছে পথচারীদের। গতকাল বেলা দুইটায় বিমানবন্দর সড়কের শেওড়া এলাকায়। প্রথম আলো\n', '\n', 'তবে মোটরসাইকেলের চালক ও আরোহীর হেলমেট ব্যবহারের নির্দেশনা অনেকটাই বাস্তবায়িত হয়েছে। ডিএমপি কমিশনারের প্রধান সড়কগুলোতে লেগুনা বা হিউম্যান হলার চলাচল বন্ধ ঘোষণার পর বেশ কিছু পথে তা বন্ধ রয়েছে।\n', '\n', 'পুলিশের নির্দেশনায় বাসের ভেতরে দৃশ্যমান দুটি জায়গায় চালক ও চালকের সহকারীর ছবিসহ নাম, চালকের লাইসেন্স নম্বর এবং মোবাইল ফোন নম্বর প্রদর্শন নিশ্চিত করতে বলা হয়েছিল। গতকাল রাজধানীর চারটি রুটের ২০টি বাসে ওঠে দেখা যায়, কোনো নির্দেশনাই মানা হচ্ছে না।\n', '\n', 'পুলিশ কমিশনারের ঘোষণা অনুযায়ী গুলিস্তানের জিরো পয়েন্ট থেকে ক্যান্টনমেন্টের জাহাঙ্গীর গেট পর্যন্ত ‘মডেল করিডর’ পুরো চালু হয়নি। এই পথের কয়েকটি পয়েন্টে স্বয়ংক্রিয় সংকেতবাতি জ্বললেও দায়িত্বরত পুলিশ সদস্যরা হাতের ইশারাতেই এখনো যানবাহন চলাচল নিয়ন্ত্রণ করেন।\n', '\n', 'গত ১ আগস্ট থেকে ২০ অক্টোবর ট্রাফিক আইন লঙ্ঘন করায় পুলিশ রাজধানীতে মামলা করেছে ৩ লাখ ৫৭ হাজার ৬৮০টি। জরিমানা আদায় করা হয়েছে প্রায় ২৭ কোটি টাকা।\n', '\n', 'এ বিষয়ে সাবেক তত্ত্বাবধায়ক সরকারের উপদেষ্টা হোসেন জিল্লুর রহমান প্রথম আলোকে বলেন, সড়ক নিরাপদ করতে সরকার নানা প্রতিশ্রুতি দিলেও বাস্তবে পরিস্থিতি বদলাচ্ছে না। সড়কের নৈরাজ্য দেখে মনে হচ্ছে, শিক্ষার্থীরা যে চোখ খুলে দিয়েছিল, তা আবার বন্ধ হয়ে গেছে। নিরাপদ সড়ক নিশ্চিত করতে শুধু বিভিন্ন পদক্ষেপ নিলে হবে না, জবাবদিহির জায়গাটি নিশ্চিত করতে হবে।\n', '\n', '\ufeffসড়ক দুর্ঘটনায় তিন জেলায় নিহত ৩\n', '\n', 'সড়ক দুর্ঘটনায় শেরপুর, সিরাজগঞ্জের কামারখন্দ ও লক্ষ্মীপুরে তিনজন নিহত হয়েছেন। গতকাল রবিবার এসব ঘটনা ঘটে। প্রতিনিধিদের পাঠানো খবরে :\n', '\n', 'শেরপুরে সীমাবাড়ি ইউনিয়নের ধুনকুণ্ডি এলাকায় মাইক্রোবাসের চাপায় নিহত অটোরিকশাচালক শহিদুল ইসলাম (৩৮) উপজেলার গাড়ীদহ ইউনিয়নের বনমরিচা গ্রামের রইচ উদ্দিন শেখের ছেলে। কামারখন্দে কৃষ্ণচূড়া এলাকায় গাড়িচাপায় নিহত সাইকেলচালক আব্দুর রহমান (১০) চৌবাড়ী গ্রামের আলকাশের ছেলে।\n', '\n', 'লক্ষ্মীপুর সদর উপজেলার বালাইশপুর গ্রামে নিয়ন্ত্রণ হারিয়ে গর্তে পড়ে নিহত হন মোটরসাইকেলচালক জহির খান (৩৫)। তিনি পৌরসভার রাজিবপুর এলাকার হেলাল খানের ছেলে। এ ঘটনায় একজন আহত হয়েছেন।', '\ufeff"এখনো কাঁদছেন স্বজনেরা"\n', '\n', '২২ মাস বয়সী অবুঝ শিশুটি জানে না ওর বাবা নেই। এখনো সে বাবা রেজাউল করিমকে খোঁজে। ওর বাবার ঘাতক বাসচালককে গ্রেপ্তারই করতে পারেনি পুলিশ।\n', '\n', 'বেসরকারি নর্থ সাউথ বিশ্ববিদ্যালয়ের ছাত্র সাইদুর রহমান পায়েলকে বাস থেকে নদীতে ফেলে হত্যা করা হয়। এই মামলার তদন্ত শেষে আসামিদের বিরুদ্ধে অভিযোগপত্র জমা দেওয়া হলেও বিচার শুরু হয়নি।\n', '\n', 'ফুটপাত দিয়ে হেঁটে বাসায় ফিরছিলেন বেকারি কর্মী আমান উল্লাহ। পেছন থেকে আসা একটি ট্রাক তাঁর ওপর উঠে যায়। তাঁকে টেনেহিঁচড়ে প্রায় ২০০ গজ পর্যন্ত নিয়ে মৃত্যু নিশ্চিত করে। চালক গ্রেপ্তার হলেও জামিনে বেরিয়ে গেছেন।\n', '\n', 'এই তিনটি ঘটনা ঘটেছে গত জুলাই ও আগস্ট মাসে, চট্টগ্রামে। দেশজুড়ে আলোচিত ছিল ঘটনাগুলো। বিচারের দাবিতে রাস্তায় নামে সাধারণ মানুষ। এরপরও থামেনি সড়কে নৈরাজ্য। \n', '\n', 'চলন্ত বাস থেকে ফেলে হত্যা\n', 'চট্টগ্রামে চলন্ত বাস থেকে ফেলে রেজাউল করিমকে হত্যার প্রায় দুই মাস হতে চলল, কিন্তু চালক সাদেকুল আলমকে এখনো গ্রেপ্তার করা হয়নি। রেজাউলের ২২ মাস বয়সী একমাত্র মেয়ে সাবা ওয়ালিয়া করিম এখনো ওর বাবাকে খোঁজে। সে জানে না, বাবা আর ফিরে আসবে না।\n', '\n', 'গতকাল রোববার নগরের সিটি গেট এলাকায় কালীহাটের বাসায় গিয়ে দেখা যায়, বাবা রেজাউলের ছবি নিয়ে বসে আছে সাবা। ওর হাতে চকলেট। ছবিতে থাকা বাবার মুখে খাইয়ে দিচ্ছে। চুমু দিচ্ছে মুখে। আর কিছুক্ষণ পরপর বলছে,‘বাবা আসো না। ঘুম থেকে ওঠো না।’\n', '\n', 'সাবা যখন বারবার বাবাকে ডাকছে, তখন চোখ বেয়ে পানি ঝরছে মা রাজিয়া সুলতানার। চোখের পানি ধরে রাখতে পারেননি রেজাউলের বাবা অলিউল্লাহও। তিনি বলেন, ‘নাতনিকে আর কত দিন সান্ত্বনা দিয়ে রাখব। একদিন আসল সত্য তাকে বলতে হবে।’\n', '\n', 'গত ২৭ আগস্ট বেলা ১টা ৪০ মিনিটে চট্টগ্রাম নগরের প্রবেশমুখ সিটি গেটের পাশে গ্ল্যাক্সো কার্যালয়ের সামনে রেজাউল করিমকে বাস থেকে ধাক্কা দিয়ে ফেলে হত্যা করা হয়। গত ৬ সেপ্টেম্বর লক্ষ্মীপুর থেকে সহকারী মানিককে গ্রেপ্তার করে পুলিশ। তিনি আদালতে স্বীকার করে বলেন, চালকের সঙ্গে ঝগড়ার পর রেজাউলকে বাস থেকে ফেলে হত্যা করা হয়। পরে চালক দিদারকেও গ্রেপ্তার করা হয়। \n', '\n', 'বাস থেকে নদীতে ফেলে হত্যা\n', 'তিন মাস আগে নর্থ সাউথ বিশ্ববিদ্যালয়ের বিবিএ পঞ্চম বর্ষের শিক্ষার্থী সাইদুল রহমান পায়েলকে বাস থেকে নদীতে ফেলে দিয়ে হত্যা করা হয়। এখনো এই মামলার বিচার শুরু হয়নি। পরিবারের সদস্যরা দ্রুত বিচার ট্রাইব্যুনালে বিচার শেষ করার দাবি জানাচ্ছেন।\n', '\n', 'গতকাল নগরের হালিশহরে পায়েলের বাসায় গিয়ে বাবা গোলাম মাওলা ও বোন শামীমা আক্তারকে কাঁদতে দেখা যায়। বসার ঘরে পায়েলের ছবিতে তাঁরা হাত বোলাচ্ছেন। ছেলের জন্য কাঁদতে কাঁদতে অসুস্থ হয়ে পড়েছেন মা কোহিনুর বেগম। তিনি এখন নগরের একটি বেসরকারি হাসপাতালে চিকিৎসাধীন।\n', '\n', 'আমানউল্লাহ  ও সাইদুর রহমান\n', 'আমানউল্লাহ ও সাইদুর রহমান\n', 'গত ২১ জুলাই রাত সোয়া ১০টার দিকে হানিফ পরিবহনের বাসে করে চট্টগ্রাম থেকে ঢাকায় যাচ্ছিলেন পায়েল। ভোর চারটার দিকে মুন্সিগঞ্জের গজারিয়ায় ঢাকা-চট্টগ্রাম মহাসড়কে বাস যানজটে আটকা পড়ে। এ সময় পায়েল বাস থেকে নেমে পড়েন। হঠাৎ বাস ছেড়ে দিলে পায়েল দৌড়ে বাসে ওঠার চেষ্টা করলে ধাক্কা লেগে পড়ে গিয়ে জ্ঞান হারান। এ সময় বাসের চালক, সুপারভাইজার ও চালকের সহকারী ঝামেলা এড়াতে পায়েলকে সেতুর ওপর থেকে নদীতে ফেলে দেন। বাসের সুপারভাইজার জনি ও চালক জামাল আদালতে স্বীকারোক্তিমূলক জবানবন্দি দেন। গজারিয়া থানার পুলিশ ৩ অক্টোবর ওই তিনজনকে আসামি করে অভিযোগপত্র দেয় মুন্সিগঞ্জ আদালতে। তিনজনই কারাগারে। \n', '\n', 'প্রতিবাদ করায় গাড়িচাপা\n', 'ফুটপাত দিয়ে বাসায় ফিরছিলেন বেকারি কর্মী আমান উল্লাহ। পেছন থেকে আসা একটি ট্রাক তাঁকে ধাক্কা দেওয়ার উপক্রম করে। সরে গিয়ে প্রাণে বাঁচেন তিনি। কারণ জানতে চাইলে ট্রাকচালক উল্টো গালাগাল করেন। আশপাশের লোকজনকে ডাক দিলে চালক আরও ক্ষিপ্ত হয়ে ওঠেন। একপর্যায়ে আমানের ওপর ট্রাক তুলে দিলে গাড়ির বাম্পার ধরে বাঁচার চেষ্টা করেন তিনি। এভাবে টেনেহিঁচড়ে প্রায় ২০০ গজ পর্যন্ত নিয়ে যাওয়া হয়। এরপর বাম্পার ছেড়ে দিতে বাধ্য হন আমান। তাঁর শরীরের ওপরই গাড়ি তুলে দেন চালক। প্রত্যক্ষদর্শী মোটরসাইকেল আরোহীরা ধাওয়া দিয়ে বহদ্দারহাট ফ্লাইওভার থেকে চালক একরাম খানকে ধরে পুলিশে দেন।\n', '\n', 'গত ২২ জুলাই রাত সাড়ে নয়টার দিকে নগরের চান্দগাঁও থানার বহদ্দারহাট এক কিলোমিটার এলাকায় মর্মান্তিক এ ঘটনা ঘটে।\n', '\ufeffবগুড়া ও সাতক্ষীরায় সংঘর্ষে নিহত ২\n', '\n', 'বগুড়ার সোনাতলা এবং সাতক্ষীরার আশাশুনিতে গতকাল সংঘর্ষে দুজন নিহত হয়েছেন। বগুড়ার সোনাতলায় ছাগলে লাউগাছ খাওয়াকে কেন্দ্র করে দুই পক্ষের সংঘর্ষে শফিকুল ইসলাম (৪২) নামের এক ব্যক্তি নিহত হয়েছেন। আহত হয়েছেন আরো তিনজন। এ ঘটনায় দুজনকে আটক করেছে পুলিশ।\n', '\n', 'অন্যদিকে সাতক্ষীরার আশাশুনিতে দুই ইউপি চেয়ারম্যানের সমর্থকদের মধ্যে হামলা-পাল্টাহামলার ঘটনায় আহত সরবত আলী নামের এক ব্যক্তি গতকাল শনিবার চিকিৎসাধীন অবস্থায় মারা গেছেন।\n', '\n', 'বগুড়ার ঘটনায় জানা যায়, গতকাল সকাল সাড়ে ১১টার দিকে সোনাতলা সদর ইউনিয়নের চকনন্দন গ্রামে এ ঘটনা ঘটে। নিহত শফিকুল উপজেলার চকনন্দন গ্রামের মৃত জয়েন উদ্দিনের ছেলে।\n', '\n', 'অন্যদিকে সাতক্ষীরার আশাশুনিতে গত শুক্রবার সকাল ৯টার দিকে উপজেলার খাজরা ইউনিয়নের গদাইপুর ইউনিয়নের বর্তমান চেয়ারম্যান শাহনেওয়াজ ডালিম এবং একই ইউপির সাবেক চেয়ারম্যান আব্দুল কুদ্দুস গ্রুপের মধ্যে এ সংঘর্ষের ঘটনা ঘটে। নিহত সরবত আলী মোল্যা (৫৫) গদাইপুর গ্রামের মৃত সামছুর মোল্যার ছেলে।', '\ufeff"এক বছরেই প্রাণ গেল ৪২ জনের"\n', '\n', 'ঢাকা-সিলেট মহাসড়কের নরসিংদী জেলার ৪০ কিলোমিটার সড়কে ১৫টি বিপজ্জনক বাঁক আছে। দুর্ঘটনা এড়াতে সড়কের পাশে সতর্কীকরণ সাইনবোর্ড ঝোলানো হয়েছে। কিন্তু কোনো লাভ হচ্ছে না। মাধবদীর কান্দাইল থেকে রায়পুরার মরজাল পর্যন্ত সড়কে দুর্ঘটনায় গত এক বছরে ৪২ জন নিহত হয়েছেন।\n', '\n', 'হাইওয়ে পুলিশ ও সংশ্লিষ্ট থানা থেকে পাওয়া তথ্য অনুযায়ী, ২০১৭ সালের জানুয়ারি থেকে ডিসেম্বর পর্যন্ত এই ৪০ কিলোমিটার সড়কে দুর্ঘটনায় নিহত হয়েছেন ৪২ জন। এসব দুর্ঘটনার ঘটনায় মামলা হয়েছে ২৬টি। আর গত পাঁচ বছরে এই সড়কে দুর্ঘটনায় নিহত ব্যক্তির সংখ্যা ১৪০ জন। নিহত ব্যক্তিদের মধ্যে নারী, শিশু, পথচারী, যাত্রী এবং গাড়ির চালক রয়েছেন। আবার নিহত ব্যক্তিদের মধ্যে ৭০ ভাগই পথচারী। আর ৩০ ভাগ চালক ও অন্যান্য। এ ছাড়া অনেক দুর্ঘটনায় কোনো মামলাই হয়নি। দুর্ঘটনাপ্রবণ এলাকাগুলোর লোকজনের সঙ্গে কথা বলে জানা গেছে, দুর্ঘটনায় নিহত ব্যক্তির প্রকৃত সংখ্যা অনেক বেশি।\n', '\n', 'ঢাকা-সিলেট মহাসড়ক দিয়ে ঢাকার সঙ্গে সিলেট, মৌলভীবাজার, হবিগঞ্জ, ব্রাহ্মণবাড়িয়া, কিশোরগঞ্জ ও নরসিংদীর সড়ক যোগাযোগ রয়েছে। এ ছাড়া ভারতের ত্রিপুরারও সড়ক যোগাযোগ রয়েছে। অসংখ্য বাস এই পথে ছুটছে। সেই সঙ্গে আছে ট্রাক, মাইক্রোবাস, প্রাইভেট কার, মোটরসাইকেল ইত্যাদি। আরও আছে লেগুনা।\n', '\n', 'গত এক সপ্তাহে সরেজমিনে দেখা গেছে, মহাসড়কের এই ৪০ কিলোমিটারের মধ্যে প্রায় ১৫টি বাঁক আছে। দুর্ঘটনাপ্রবণ এলাকাগুলোর মধ্যে রয়েছে মাধবদীর কান্দাইল বাজার, চৈতাব এলাকার ড্রিম হলিডে পার্ক, পাঁচদোনা পুলিশ ফাঁড়ি, ভেলানগরের জেলখানার মোড়, জেলা পরিষদ মোড়, শিবপুরের সৈয়দনগর ও শহীদ মিনার, সৃষ্টিগড়ের হাজীবাগান ও মরজাল বাসস্ট্যান্ড। প্রায় প্রতিটি স্থানেই দুর্ঘটনাপ্রবণ লেখা সাইনবোর্ড টাঙানো আছে। এই সড়কের দুই স্থান বাদে আর কোথাও সড়ক বিভাজক নেই। সড়কের দুই পাশে কোথাও পড়ে আছে সারি সারি পল্লী বিদ্যুতের খুঁটি, কোথাও বিভিন্ন রকমের নির্মাণসামগ্রী। আর চালকেরা আগে যাওয়ার জন্য বেপরোয়া গাড়ি চালান।\n', '\n', 'কান্দাইল এলাকার পথচারী বেলায়েত মিয়া বলেন, ‘চালকেরা সবাই আগে যাইতে চায়। চিকন রাস্তায় ওভারটেক করতে গিয়া সামনে থেকে আসা বাস বা কোনো কিছুর লগে লাইগাই অ্যাক্সিডেন্ট (দুর্ঘটনা) হয় বেশি। মধ্যে রাস্তা ভাগ করা থাকলে এমন অ্যাক্সিডেন্ট অইতো না।’\n', '\n', 'মহাসড়কের সৈয়দনগরে এই বিষয়ে কথা হয় বাসচালক আবু তাহেরের সঙ্গে। তিনি বলেন, ‘এই রাস্তাটা অনেক বাকাত্যাড়া (বাঁক বেশি)। অনেক সময় সামনের গাড়িগুলি দেখা যায় না। এর জন্য অ্যাক্সিডেন্ট হয়। এ ছাড়া মানুষ রাস্তা পার হইতে মাঝে মাঝে দৌড় দেয়। তখনই গাড়ির তলে পড়ে।’\n', '\n', 'নরসিংদী সরকারি কলেজের সাবেক অধ্যক্ষ গোলাম মোস্তফা মিয়া বলেন, এই মহাসড়কে পথচারী পারাপারের কোনো ব্যবস্থা নেই। জেলখানার মোড়ে একটি ছাড়া আর কোথাও ওভারব্রিজ (পদচারী-সেতু) নেই। খুব ঝুঁকি নিয়ে রাস্তা পার হতে হয়। বিভিন্ন যানবাহনের চালকেরাও দ্রুতগতিতে গাড়ি চালান। চালকদের প্রশিক্ষণ দেওয়া খুব জরুরি।\n', '\n', 'ইটাখোলা হাইওয়ে পুলিশের পরিদর্শক মো. হাফিজুর রহমান জানান, ঢাকা-সিলেট মহাসড়কে বিভাজক না থাকায় চালকেরা ওভারটেক করার সময় দুর্ঘটনা বেশি ঘটছে। কিছু কিছু স্থানে ব্লাইন্ড টার্নিং (অন্ধ বাঁক) থাকায় চালকেরা সামনের যানবাহন দেখতে পান না। এতেও কিছু দুর্ঘটনা ঘটে। দুর্ঘটনার কারণে কখনো কখনো চালকদের আটক করা গেলেও বিভিন্ন গুরুত্বপূর্ণ মানুষদের তদবিরে তাঁদের শাস্তি দেওয়া যায় না। এতে তাঁরা আরও বেপরোয়া হয়ে ওঠেন।\n', '\n', '\ufeff"আরেকটি ভবন হেলে পড়েছে"\n', '\n', 'পুরান ঢাকার লালবাগের শহীদনগরের রাজ নারায়ণ ধর রোডের আরেকটি পাঁচতলা আবাসিক ভবন হেলে পড়েছে। গতকাল সোমবার ভবনের ফটকে তালা দিয়ে বাড়ির বাসিন্দাদের সরিয়ে নিয়েছে ঢাকা দক্ষিণ সিটি করপোরেশন (ডিএসসিসি)।\n', '\n', 'এদিকে স্থানীয় বাসিন্দারা বলছেন, রাজ নারায়ণ ধর রোডের ৮ নম্বর গলিতে হেলে পড়া ওই ভবনের (হোল্ডিং নম্বর ৩৯৩) দুই পাশের আরও দুটি তিনতলা ভবন হেলে পড়েছে।\n', '\n', 'গত রোববার রাজ নারায়ণ ধর রোডের একটি ভবন হেলে পড়ার খবরে সেটির বাসিন্দাদের সরিয়ে নেওয়া হয়।\n', '\n', 'জানতে চাইলে ডিএসসিসির অঞ্চল-৩-এর আঞ্চলিক নির্বাহী কর্মকর্তা এস এম আনছারুজ্জামান প্রথম আলোকে বলেন, তাঁদের জানামতে ৩৯৩ নম্বর হোল্ডিংয়ের ভবনটি হেলে পড়েছে। তাই ভবনে ‘ঝুঁকিপূর্ণ, এই ভবনে বসবাস করা নিরাপদ নয়’ লেখা সাইনবোর্ড ঝোলানো হয়েছে। অন্য দুটির বিষয়ে তাঁরা জানেন না।\n', '\n', 'স্থানীয় লোকজন বলেন, গত বছরের শুরুতে ভবনটির নির্মাণকাজ শুরু হয়। আট মাসের মাথায় নির্মাণকাজ শেষ হয়। নির্মাণের সময় ভবনটি একটু কাত হয়ে পড়ে। চার মাস আগে ভবনের ফ্ল্যাটগুলো ভাড়া দেওয়া হয়। গত শনিবার রাতে ভবনটি হেলে পড়েছে বলে খবর ছড়িয়ে পড়ে। খবর পেয়ে রাতেই ভবনটি পরিদর্শন করেন ফায়ার সার্ভিসের কর্মকর্তারা। তাঁদের কথামতো রাতেই মালামালও সরিয়ে নিতে শুরু করেন বাসিন্দারা।\n', '\n', 'গতকাল বিকেলে দেখা যায়, শহীদনগরের রাজ নারায়ণ ধর রোডের ৮ নম্বর গলির ৩৯৩ হোল্ডিংয়ের পাঁচতলা ভবনটি পাশের তিনতলা ভবনের দিকে হেলে পড়েছে। ভবনের সামনে দাঁড়িয়ে আছেন উৎসুক লোকজন। তাঁরা ভবনগুলোর হেলে পড়ার কারণ নিয়ে নানা মন্তব্য করছেন।\n', '\n', 'রাজ নারায়ণ ধর রোডের বাসিন্দা আকবর হোসেন বলেন, নির্মাণকাজ শেষ হওয়ার পরই ভবনটি হেলে পড়ে। এ ব্যাপারে মহল্লার লোকজন বাড়ির মালিক পীর মোহাম্মদকে এ ব্যাপারে সতর্ক করেছিলেন। কিন্তু তিনি কারও কথা শোনেননি।\n', '\n', 'ভবন হেলে পড়ার খবর জানাজানি হওয়ার পর ভবনের মালিক পরিবারের সদস্যদের নিয়ে অন্যত্র চলে গেছেন। এ কারণে তাঁর সঙ্গে কথা বলা সম্ভব হয়নি।\n', '\n', 'রাজউকের অঞ্চল-৫-এর অথরাইজড কর্মকর্তা আশীষ কুমার সাহা বলেন, রাজ নারায়ণ ধর রোডে নতুন করে আরেকটি ভবন হেলে পড়ার বিষয়ে তিনি কিছু জানেন না।\n', '\n', 'গত নভেম্বরে ৩৯৩ নম্বর হোল্ডিংয়ের এই পাঁচতলা ভবনের দ্বিতীয় তলার একটি ফ্ল্যাট ভাড়া নেন সাফিয়া খাতুন। তিনি বলেন, ভবনটি যে হেলে আছে, তা আগে তাঁরা বুঝতে পারেননি। গত রোববার রাতে ফায়ার সার্ভিসের লোকজনের কাছ থেকে তাঁরা বিষয়টি প্রথম জানতে পারেন। পরে তাঁদের চোখেও বিষয়টি ধরা পড়ে। তিনি বলেন, ‘হঠাৎ করে ভবন ছাড়তে বলায় আমরা বিপাকে পড়েছি। অন্যান্য ফ্ল্যাটের বাসিন্দাদেরও একই অবস্থার সৃষ্টি হয়েছে।’\n', '\n', 'ডিএসসিসির অঞ্চল-৩-এর আঞ্চলিক নির্বাহী কর্মকর্তা এস এম আনছারুজ্জামান বলেন, গতকাল ডিএসসিসির নগর ভবনে নতুন ভবন নির্মাণে নীতিমালাবিষয়ক বৈঠক হয়েছে। বৈঠকে সিটি করপোরেশন, রাজউক, ওয়াসা, ফায়ার সার্ভিসের কর্মকর্তারা অংশ নেন। বৈঠকে শহীদনগরের পৃথক দুটি ভবন হেলে পড়ার বিষয়েও আলোচনা হয়েছে। এখন রাজউকের সঙ্গে সমন্বয় করে করণীয় নির্ধারণ করা হবে।\n', '\n', '\ufeffসড়ক দুর্ঘটনা\n', '\n', 'কুমিল্লার বুড়িচংয়ে গতকাল একটি অটোরিকশায় ধাক্কা দেওয়ার পর উল্টে যায় এনা পরিবহনের বাসটি। এ ঘটনায় নিহত হয় কুমিল্লা বিশ্ববিদ্যালয়ের এক শিক্ষার্থী। ', '\ufeff"রাখা যায় না, ছাড়াও যায় না"\n', '\n', 'রোগীটি ছিলেন হুইলচেয়ারে। নাম জিজ্ঞেস করলে ‘জসিম’ না ‘সজীব’ বললেন বোঝা গেল না। চিকিৎসক ও নার্সরা বললেন, রোগীটি এখন কিছু কথা বলতে পারছেন। গত এক মাসে নিজের নাম সজীবই বলেছেন। এই সজীবকে নিয়ে সমস্যায় পড়েছে ন্যাশনাল ইনস্টিটিউট অব নিউরো সায়েন্সেস ও হাসপাতাল কর্তৃপক্ষ। হাসপাতালের চিকিৎসা তাঁর শেষ হয়েছে। নাম, পরিচয়, ঠিকানার অভাবে তাঁকে বাড়ি পাঠানো যাচ্ছে না। সাত মাসে আপনজন কেউ তাঁর খোঁজ নিতে আসেননি।\n', '\n', 'গত বৃহস্পতিবার সকালে রাজধানীর আগারগাঁওয়ের ন্যাশনাল ইনস্টিটিউট অব নিউরো সায়েন্সেস ও হাসপাতালের নিচতলায় জরুরি বিভাগে এই ‘সজীব’-এর সঙ্গে দেখা হয় ও তাঁর চিকিৎসক-নার্সদের সঙ্গে এই প্রতিবেদকের কথা হয়। সড়ক দুর্ঘটনায় আহত এই রোগীর সঙ্গে কথা বলে নাম-পরিচয় সম্পর্কে কিছুই নিশ্চিত হওয়া যায়নি।\n', '\n', 'প্রতিষ্ঠানটির যুগ্ম পরিচালক অধ্যাপক মো. বদরুল আলম প্রথম আলোকে বলেন, স্নায়ুরোগ চিকিৎসায় দেশে সবচেয়ে বড় প্রতিষ্ঠান এটি। জরুরি বিভাগে মাত্র ২৪টি শয্যা। এর একটি শয্যা প্রায় সাত মাস দখল করে আছেন সজীব। তিনি বলেন, ‘উপায়হীন হয়ে তাঁকে রাখতে আমরা বাধ্য হয়েছি। তাঁকে পাঠানোর মতো জায়গা পাচ্ছি না।’\n', '\n', 'হাসপাতালের কাগজপত্র ঘেঁটে দেখা গেছে, গত বছরের ২ জুলাই রাত পৌনে দুইটার দিকে মাথায় গুরুতর আঘাত পাওয়া অবস্থায় সজীবকে (৩০) হাসপাতালে আনা হয়। ওই দিন রাতের পালায় কাজ করেছিলেন এমন দুজন নার্স জানান, চারজন পুলিশ ও করিম নামের এক ব্যক্তি আহত রোগীকে হাসপাতালে এনেছিলেন। রোগী বহনকারীরা বলেছিলেন, সাভারের বিরুলিয়া এলাকায় রাস্তায় আহত অবস্থায় এক ব্যক্তি পড়ে আছেন তা পুলিশকে জানান করিম। এরপর পুলিশ ও করিম আহত ওই ব্যক্তিকে হাসপাতালে আনেন। কেউই এই আহত ব্যক্তির নাম-পরিচয় বলতে পারেননি। অজ্ঞাতপরিচয় হিসেবে তাঁর চিকিৎসা দেওয়া হয়েছে।\n', '\n', 'নিউরো-ট্রমা সার্জারি বিভাগের প্রধান ও প্রতিষ্ঠানের সহযোগী অধ্যাপক মো. আবদুস সালাম বলেন, ‘প্রথম ২৩ দিন নিবিড় পরিচর্যা কেন্দ্রে লাইফ সাপোর্টে রেখে চিকিৎসা দেওয়া হয় তাঁকে। অবস্থা ভালো হতে থাকলে এই জরুরি বিভাগেই আনা হয়। এখন জরুরি বিভাগেই আছেন।’\n', '\n', 'নার্সরা জানিয়েছেন, গত এক মাস রোগী কথা বলছেন। পরিচিত ওয়ার্ডবয়ের নাম ডেকে ভাত খেতে চান। নাম জিজ্ঞাসা করলে ‘সজীব’ বলেছেন। বলেছেন, টাঙ্গাইল জেলার ধনবাড়ি উপজেলার পাটগাছি গ্রামে বাড়ি। বাবা ও মায়ের নামও বলেছেন। গত এক মাসে এই পরিচয় তিনি একাধিকবার দিয়েছেন।\n', '\n', 'ধনবাড়ি থানার কর্মকর্তারা প্রথম আলোকে জানিয়েছেন, গত বছর জুলাই মাসে নিখোঁজ হওয়ার অভিযোগ নিয়ে কেউ তাঁদের কাছে আসেননি। অন্যদিকে এলাকার ইউনিয়ন পরিষদের সদস্য ও একাধিক ব্যক্তি প্রথম আলোকে বলেছেন, আহত বা নিখোঁজের ঘটনা গ্রামে ঘটেনি। সজীব নামের কেউ নিখোঁজ ছিলেন না। সজীবের বলা বাবা ও মায়ের নামেও কেউ ওই গ্রামে নেই।\n', '\ufeff"পদ্মায় ভেসে উঠেছে লাশ"\n', '\n', 'রাজশাহীর পদ্মা নদীতে অজ্ঞাত এক ব্যক্তির লাশ ভেসে উঠেছে। আজ সোমবার ভোরে স্থানীয় লোকজন নগরের বড়কুঠি এলাকায় পদ্মা নদীতে লাশটি ভেসে উঠতে দেখে। লাশটি একজন পুরুষের। দুপুর ১২টা পর্যন্ত লাশটি উদ্ধারের জন্য কেউ সেখানে যায়নি।\n', '\n', 'নগরের বোয়ালিয়া থানার ভারপ্রাপ্ত কর্মকর্তা (ওসি) আমান উল্লাহ বলেন, তাঁরা বেলা ১১টার দিকে খবর পেয়েছেন। লাশের পরনে ট্রাউজার ও কালো গেঞ্জি রয়েছে। লাশ উদ্ধারের জন্য ফায়ার সার্ভিসকে খবর দেওয়া হয়েছে।\n', '\n', 'এই পুলিশ কর্মকর্তা বলেন, অর্ধগলিত হওয়ার কারণে লাশ শনাক্ত করা কঠিন হবে। স্থানীয় লোকজন কেউ থানায় অভিযোগ করেননি যে কেউ নিখোঁজ রয়েছেন। উদ্ধারের পর বিষয়টি বোঝা যাবে।\n', '\n', '\ufeff"‘ট্রাকটি থামিয়ে দিলেই ভাইবোন বেঁচে যেত’"\n', '\n', 'বেলা ১১টায় স্কুল যখন ছুটি হয়েছিল, আফিফা আক্তার আফরিন তার অপেক্ষমাণ বাবাকে এসে জানিয়েছিল, ‘সুই–সুতা’ প্রতিযোগিতার মহড়ায় সে প্রথম হয়েছে। মেয়েকে জড়িয়ে ধরে বাবা শামসুল আলম বলেছিলেন, ‘তোমার ভাই এলেই আমরা বাড়ি যাব।’ ছেলে আফসার আহমেদ আসার পর দুই সন্তানকে মোটরসাইকেলে করে রওনা দেন শামসুল। আর বড়জোর ৫০০ মিটার, তারপরই অপেক্ষমাণ মায়ের সঙ্গে দেখা হতো তাদের। ঠিক তখনই ট্রাকের নিচে পিষ্ট হয়ে না–ফেরার দেশে চলে গেছে দুই ভাইবোন।\n', '\n', 'ঢাকার দক্ষিণ কেরানীগঞ্জের জয়দেবপুর এলাকায় গতকাল সোমবার মর্মান্তিক এ দুর্ঘটনা ঘটে। অল্পের জন্য প্রাণে বেঁচে যান বাবা। কিন্তু তাঁর বেঁচে থাকাটাও যে অন্তঃসারশূন্য। আহত শামসুল আলমের কাছে যখন সাংবাদিকেরা ঘটনা সম্পর্কে জানতে চাচ্ছিলেন, তখন দুই সন্তানের মৃত্যুর বিষয়টি বারবার এড়িয়ে যাচ্ছিলেন তিনি। বলছিলেন, ‘আর না, আমার জানটা ছিইড়া যায়।’ কেরানীগঞ্জের কসমোপলিটন ল্যাবরেটরি স্কুল অ্যান্ড কলেজের শিক্ষার্থী ছিল দুই ভাইবোন। বড় বোন আফিফা পঞ্চম শ্রেণিতে আর ছোট ভাই আফসার পড়ত তৃতীয় শ্রেণিতে। শামসুল আলম প্রতিদিন তাদের স্কুলে আনা–নেওয়া করতেন।\n', '\n', 'দুর্ঘটনার পর চালক মো. নবীন রডভর্তি ট্রাক (ঢাকা মেট্রো ট ১৬-১৯৪৭) নিয়ে পালিয়ে যান। তাঁর বাড়ি বরিশালের রশিদপুরে। বেলা সোয়া একটার দিকে আবদুল্লাহপুর-ধলেশ্বরী সেতুর কাছে ট্রাকটি পরিত্যক্ত অবস্থায় জব্দ করে পুলিশ। এদিকে দুই সহপাঠীর মৃত্যুর সংবাদে দুপুর ১২টায় স্কুলের শিক্ষার্থীরা রাস্তায় নেমে আসে। পলাতক গাড়িচালককে গ্রেপ্তার ও শাস্তির দাবিতে সড়ক অবরোধ করে তারা ঢাকা-মাওয়া সড়কে যান চলাচল বন্ধ করে দেয়। একটি ট্রাক ও তিনটি সিএনজিচালিত অটোরিকশা ভাঙচুর করা হয় তখন। ৪০ মিনিট পর পুলিশ দাবি মেনে নেওয়ার আশ্বাস দিলে শিক্ষার্থীরা অবরোধ তুলে নেয়।\n', '\n', 'দুর্ঘটনাকবলিত ট্রাকের মালিক মো. ইব্রাহিম প্রথম আলোকে বলেন, চার দিন আগে বরিশাল থেকে গাছ নিয়ে ঢাকায় গিয়েছিলেন চালক নবীন। রড নিয়ে বরিশালে ফেরার সময় দুর্ঘটনা ঘটে। তিনি চালকের মুঠোফোন বন্ধ পাচ্ছেন বলে জানান। ইব্রাহিমের দাবি, নবীনের গাড়ি চালানোর লাইসেন্স আছে।\n', '\n', 'দুর্ঘটনাটি ঢাকা-মাওয়া মহাসড়কের যেখানে ঘটেছে তার অল্প আগেই একটি মোড় রয়েছে। দুই পাশে রাস্তার কাজ চলায় এখানে গাড়িগুলোকে এক লেন থেকে আরেক লেনে যেতে হয়। ইলিয়াস আহমেদ নামে দুর্ঘটনার এক প্রত্যক্ষদর্শী প্রথম আলোকে বলেন, লেন পরিবর্তনের পর ট্রাকটি মোটরসাইকেলকে পাশ কাটানোর সময়ই দুর্ঘটনাটি ঘটে। ট্রাকের ধাক্কায় মোটরসাইকেল চালক সামনে ছিটকে পড়েন। আর শিশু দুটি ট্রাকের নিচে চলে যায়। ট্রাকটি তাদের কিছু দূর ছেঁচড়ে নেয়। এরপর ওপর দিয়ে চলে যায়। তাঁর মতে, তৎক্ষণাৎ ট্রাকটি থামিয়ে দিলে শিশু দুটি বেঁচে যেত।\n', '\n', 'শিশু দুটির বাবা শামসুল আলম বলেন, ছিটকে পড়ার পরপরই কয়েক মিনিটের জন্য তিনি জ্ঞান হারান। জ্ঞান ফেরার পর দেখেন মোটরসাইকেলটি পড়ে আছে। বাচ্চাদের খুঁজতে গিয়ে দেখেন কিছু দূরে তারা পড়ে আছে।\n', '\n', 'তিন সন্তানের মধ্যে দুজনকে হারিয়ে দিশেহারা হয়ে পড়েছেন মা পুতুল বেগম। মুঠোফোনে দুই সন্তানের ছবি দেখে তিনি হাউমাউ করে কাঁদছিলেন। ছবিতে চুমু দিচ্ছিলেন বারবার। আফিফা আর আফসারকে নাম ধরে ডাকছিলেন বারবার। আহাজারি করে বলছিলেন ‘হায় আল্লাহ্ তুমি এ কী করলা। তুমি আমারে নিয়া গেলা না কেন?’ মিটফোর্ড হাসপাতালে ময়নাতদন্তের পর সন্ধ্যায় লাশ দুটি বাড়িতে নিয়ে গেলে আরও হৃদয়বিদারক দৃশ্যের অবতারণা হয়। পুতুল বেগম, বারবার সন্তানদের লাশের কাছে ছুটে যেতে চাচ্ছিলেন। স্বজনেরা তাঁকে জড়িয়ে ধরে আটকে রাখেন। ‘তোমরা স্কুলে যাবা না কালকা। আমারে লয়া যাওয়া, আমিও যামু তুমগো লগে’। কথাগুলোর সঙ্গে সঙ্গে পুতুলের আহাজারি তখন পাড়া–পড়শিদের চোখও ভিজিয়ে দেয়।\n', '\n', '\ufeff"টিলাধসে একের পর এক প্রাণহানি"\n', '\n', 'টিলার পুরোটাই সাবাড়। আছে শুধু স্তূপাকৃতির ধ্বংসাবশেষ। খাড়া ঢালের মতো একাংশে চার-পাঁচজন শ্রমিক। কোমরে দড়ির প্যাঁচ দিয়ে ঢালে দাঁড়িয়ে শাবল হাতে চলছিল খোঁড়াখুঁড়ি। কাঠঠোকরা পাখি যেমন গাছের গায়ে বসে ঠোকর দেয়, ঠিক তেমনি দেখাচ্ছিল তাঁদের। এর নিচে বিরাটকায় গর্ত। ধস বা পা পিছলে পড়লেই নির্ঘাত মৃত্যু!\n', 'গত রোববার দুপুরে এ রকম মৃত্যুঝুঁকির চিত্র দেখা গেল সিলেটের কোম্পানীগঞ্জ উপজেলার সীমান্তবর্তী শাহ আরেফিন টিলায়। টিলা কেটে পাথর উত্তোলন করছিলেন পাথরশ্রমিকেরা।\n', 'এক বছর আগে ২৩ জানুয়ারি এ টিলার ঢালে বসে পাথর তোলার কাজ করতে গিয়ে টিলাধসে একসঙ্গে ছয় শ্রমিকের মৃত্যু হয়। ওই দিন সরেজমিনে দেখা চিত্র আর এক বছর পরের চিত্র একই রকম। এই এক বছরে ১৯টি ধসের ঘটনা ঘটেছে এ টিলায়। গত শনিবার ও গতকাল সোমবার আরও দুজন মারা গেছেন। সব মিলিয়ে এই এক টিলাতেই এক বছরে ১৮ জনের প্রাণহানি ঘটেছে।\n', '|এসব প্রাণহানির ঘটনায় হত্যা মামলা হয়েছে নয়টি। গত এক বছরে পরিবেশ অধিদপ্তরকে নিয়ে কোম্পানীগঞ্জ উপজেলা প্রশাসন টাস্কফোর্সের অভিযান চালিয়েছে ২৫ বার। কিন্তু টিলা কেটে অবৈধভাবে পাথর উত্তোলন বন্ধ হয়নি। টিলার ধ্বংসলীলায় চলছে নিরীহ শ্রমিক হত্যাযজ্ঞ।\n', '\n', 'টিলার খতিয়ান\n', 'সরকারি খাস খতিয়ানের ১৩৭ দশমিক ৫০ একর জায়গায় শাহ আরেফিন টিলা। কথিত আছে, প্রায় ৭০০ বছর আগে হজরত শাহজালাল (রহ.)-এর অন্যতম সফরসঙ্গী হজরত শাহ আরেফিন (রহ.) খাসিয়া পাহাড় এলাকা পরিভ্রমণকালে পাহাড়-টিলার চূড়ায় বিশ্রাম নিতেন। শাহ আরেফিনের একটি ‘আসন’ (বিশ্রামের স্থান) হিসেবে পরিচিতি থেকে ওই টিলার নামকরণ হয়েছে শাহ আরেফিন টিলা। লালচে, বাদামি ও আঠালো মাটির এ টিলার নিচে রয়েছে বড় বড় পাথরখণ্ড। এসব পাথর উত্তোলন করতেই চলে টিলা কাটা।\n', 'বাংলাদেশ পরিবেশ আইনবিদ সমিতির (বেলা) একটি পর্যবেক্ষণ প্রতিবেদন থেকে জানা যায়, ওই টিলার কিছু জমি খনিজ সম্পদ মন্ত্রণালয় থেকে বন্দোবস্ত এনে প্রভাবশালী পাথর ব্যবসায়ীদের একটি চক্র ২০০৯ সাল থেকে টিলা কেটে পাথর উত্তোলন করছিল। পরিবেশ অধিদপ্তরসহ সংশ্লিষ্টদের নিয়ে বেলা একটি কমিটির মাধ্যমে ক্ষয়ক্ষতি নিরূপণও করে। ৯৬ দশমিক ২৫ একর জায়গার ৭০ ভাগ টিলা কেটে ৬২ লাখ ৮৮ হাজার ঘনফুট পাথর লুটপাটের তথ্য সংগ্রহ করে এ কমিটি।\n', '\n', 'Eprothom Aloএকের পর এক প্রাণহানি\n', '\n', '২০০৯ সাল থেকে অবৈধভাবে পাথর উত্তোলন হলেও হতাহতের প্রথম ঘটনা ঘটে ২০১৭ সালের ২৩ জানুয়ারি। শাহ আরেফিন টিলায় সর্বশেষ গত শনিবার সাদিক মিয়া ও গতকাল সকালে ফারুক মিয়া নামের দুজন পাথরশ্রমিকের মৃত্যু হয়েছে। একসঙ্গে ছয়জন শ্রমিক মারা গেলে তাঁদের লাশ গোপনে দাফনের প্রস্তুতি নেওয়া হয়। খবর পেয়ে পুলিশ লাশগুলো উদ্ধার করে। ছয়জনের প্রাণহানির ঘটনায় হত্যা মামলা করা হয়। এরপর একের পর এক ধস ও প্রাণহানির ঘটনা ঘটে গত বছরের অক্টোবর মাস পর্যন্ত। এর মধ্যে ১ ও ১২ ফেব্রুয়ারি, ২ মার্চ, ২৭ মে আরও চারটি ধসে নয়জনের প্রাণহানি ঘটলে কোম্পানীগঞ্জের ইউএনও থেকে শুরু করে থানা-পুলিশে ব্যাপক রদবদল করা হয়। পরে ২০ জুলাই ও ২৬ অক্টোবর পাঁচজন মারা যাওয়ার পর উপজেলা প্রশাসন শাহ আরেফিন টিলায় পাথরবাহী ট্রাক চলাচল বন্ধ করে দেয়। প্রশাসনিক রদবদলের পর কোম্পানীগঞ্জের ইউএনও মুহাম্মদ আবুল লাইছ জানান, পাথর কোয়ারি ব্যতীত অন্য কোনো স্থানে পাথর উত্তোলন নিষিদ্ধ।\n', '\n', 'সরেজমিন, এক বছর আগে ও পরে\n', '\n', 'শাহ আরেফিন টিলায় যাতায়াতের একটিই রাস্তা। কাঁচা রাস্তাটি পাথরবাহী ট্রাক চলাচলে আরও নাজুক। কোম্পানীগঞ্জ উপজেলা সদর থেকে ছয় কিলোমিটার উত্তর-পশ্চিমে টিলাটি। গত বছরের ২৩ জানুয়ারি একসঙ্গে ছয়জন শ্রমিক মারা যাওয়ার দুদিন পর সরেজমিনে দেখা গিয়েছিল, ক্ষতবিক্ষত টিলা। কাটা অংশের পাশেই আছে সুবিশাল গর্ত। টিলা কাটা মাটি ধসে এসব গর্তে পড়ে হতাহতের ঘটনা ঘটেছে। গত বছরের ২৫ জানুয়ারি টিলা এলাকায় প্রবেশমুখে একটি বাড়ি দেখা গিয়েছিল। টিনের চালার এ বাড়ির চারদিক ছিল টিলা কাটা মাটির স্তূপ। গত রোববার ওই বাড়ির একটি কক্ষ একখণ্ড কাটা টিলার ওপর ঠায় দাঁড়িয়ে থাকতে দেখা গেছে। বাড়ির মালিকের খোঁজ করতে গিয়ে দুজন শ্রমিক জানালেন, ভাড়া দিয়ে মালিক চলে গেছেন। টিলা না কাটলেও বাড়িটি যেকোনো সময় ধসে পড়তে পারে—এমন আশঙ্কা বসবাসরত শ্রমিকদের। গত বছর এমন দিনে টিলা কেটে সমতল অংশে তাঁবু খাটিয়ে শ্রমিকদের অস্থায়ীভাবে বসবাস করতে দেখা গিয়েছিল। তাঁবুর বাসিন্দা শ্রমিকেরা তাঁদের কাজকে ‘গর্তশ্রম’ বলেন। আর নিজেরা ‘গর্তশ্রমিক’ বলে জানান। শ্রমিকের সংখ্যা তখন প্রায় ২৫ হাজার হলেও গত রোববার শ্রমিকেরা জানিয়েছেন, তাঁদের সংখ্যা অর্ধেকে নেমে গেছে।\n', '\n', '৪৭ ‘পাথরখেকো’ অধরা\n', '\n', 'অভিযোগ আছে, শাহ আরেফিন টিলা এলাকার পাশের কিছু জমি খনিজ সম্পদ মন্ত্রণালয় থেকে বন্দোবস্ত এনে পাথর ব্যবসায়ী মোহাম্মদ আলী ইজারা দেওয়ায় টিলা কেটে অবৈধভাবে পাথর উত্তোলন হচ্ছে। ২০০৯ সালে বেলার প্রতিবেদনে মোহাম্মদ আলীর নাম রয়েছে। মোহাম্মদ আলীর দাবি, তিনি টিলা এলাকা নয়, টিলার সমতল অংশ বন্দোবস্ত নিয়েছেন। টিলা কেটে পাথর উত্তোলনে জড়িত নন তিনি। শ্রমিক নিযুক্ত করে অবৈধ পাথর উত্তোলন করার অভিযোগ স্থানীয় পশ্চিম ইসলামপুর ইউনিয়ন আওয়ামী লীগের সভাপতি শামীম আহমদের বাবা উপজেলা পরিষদের চেয়ারম্যান আবদুল বাছিরের বিরুদ্ধে। গত বছরের ২৩ জানুয়ারি জেলা প্রশাসনের পক্ষ থেকে একটি তদন্ত কমিটি গঠন করা হয়েছিল। এ কমিটি শ্রমিক মৃত্যুর ঘটনায় প্রশাসন ও পুলিশের গাফিলতি রয়েছে বলে উল্লেখ করে প্রতিবেদন দেয়। প্রতিবেদনে টিলা কাটার জন্য ৪৭ ‘পাথরখেকো’কে চিহ্নিত করা হয়।\n', '\ufeffবলিভিয়ায় ভয়াবহ সড়ক দুর্ঘটনা, নিহত ১৫\n', '\n', 'বলিভিয়ার রাজধানী লা পাজের কাছে এক সড়ক দুর্ঘটনায় কমপক্ষে ১৫ জন নিহত হয়েছেন। শুক্রবারের এই দুর্ঘটনায় আরো ১৭ জন গুরুতর আহত হয়েছেন।\n', '\n', 'আন্তর্জাতিক সংবাদমাধ্যম সূত্রে জানা যায়, শুক্রবার সকালে ইয়াঙ্গেসের করিপাতা শহর থেকে বাসটি রওনা হয়ে লা পাজের কাছাকাছি এসে একটি বাঁকে নিয়ন্ত্রণ হারিয়ে গিরিখাতে পড়ে যায়। সন্ধ্যায় দুর্ঘটনাটি ঘটে। দুর্বল দৃশ্যমানতা, চালকদের দায়িত্বজ্ঞানহীনতা এবং অতিরিক্ত মদ্যপানের কারণে বলিভিয়ায় প্রায়ই এই ধরনের প্রাণঘাতী দুর্ঘটনা হয় বলে জানা যায়।\n', '\n', 'দমকল বিভাগের স্থানীয় প্রধান ইসমাইল ভিলকা জানান, ঘটনাস্থলেই মারা গেছেন ১৪ জন। গুরুতর আহত অবস্থায় হাসপাতালে নেওয়ার পথে মারা যান আরো এক জন। গুরুতর আহত অবস্থায় আরো অনেকে হাসপাতালে ভর্তি থাকায় নিহতের সংখ্যা বাড়তে পারে বলে জানান তিনি।', '\ufeff"গাজীপুরে কারখানার গুদামে আগুন"\n', '\n', 'গাজীপুর সদর উপজেলার বানিয়ারচালা এলাকায় গতকাল শনিবার মধ্যরাতে এক কারখানার তুলার গুদামে আগুন লাগার ঘটনা ঘটেছে। সেমিপাকা টিনশেড গুদামে থাকা তুলার বেল্ট আগুনে পুড়ে গেছে। তবে হতাহতের কোনো ঘটনা ঘটেনি।\n', '\n', 'শ্রীপুর ফায়ার স্টেশনের স্টেশন অফিসার মো. আল আমিন বলেন, গতকাল রাত ১২টার দিকে মোশাররফ কম্পোজিট কারখানার একতলা টিনশেডের তুলার গুদামে আগুনের সূত্রপাত হয়। পরে আগুন মুহূর্তে গুদামে থাকা তুলার বেল্টে ছড়িয়ে পড়ে। খবর পেয়ে শ্রীপুর ফায়ার স্টেশনের দুটি ইউনিট ঘটনাস্থলে যায়। প্রায় আধা ঘণ্টার চেষ্টায় আগুন নেভানো হয়। আগুনে হতাহতের কোনো ঘটনা ঘটেনি। আগুন লাগার কারণ ও ক্ষয়ক্ষতির পরিমাণ তাৎক্ষণিকভাবে নির্ণয় করা সম্ভব হয়নি বলে তিনি জানান।\n', '\n', '\ufeff"তারাগঞ্জে পুরো গ্রাম পুড়ে ছাই"\n', '\n', 'রংপুরের তারাগঞ্জের ইকরচালী ইউনিয়নের দক্ষিণ হাজীপুর মাঝাপাড়া গ্রামে অগ্নিকাণ্ডে ২০টি পরিবারের ৪০টি ঘর পুড়ে গেছে। বুধবার রাত সাড়ে ৯টার দিকে আগুন লাগে। রান্নাঘরের চুলা থেকে আগুনের সূত্রপাত বলে ধারণা করছেন স্থানীয়রা।\n', '\n', 'প্রত্যক্ষদর্শীরা জানান, আগুনে পুড়ে ছাই হয়ে গেছে ঘরবাড়ি। খাদেমাল ইসলামের রান্না ঘর থেকে আগুনের সূত্রপাত হয়। আগুন দ্রুত ছড়িয়ে পড়ে গোটা গ্রামে। ২০টি পরিবারের ৪০টি ঘরের পাশাপাশি ধান, চাল, পাট, নগদ টাকাসহ প্রায় সব মালামাল পুড়ে ছাই হয়ে গেছে। ৪০ লাখ টাকার বেশি ক্ষতি হতে পারে বলে ধারণা করা হচ্ছে।\n', '\ufeff"বারবার কেন ডুবছে নৌযান?"\n', '২২ জানুয়ারি মোংলা বন্দরের পশুর চ্যানেলে ডুবে যাওয়া বালুবোঝাই বলগেটটি উদ্ধারে আট দিনেও কোনো কার্যক্রম শুরু করা হয়নি। রাতে প্রচণ্ড স্রোতের টানে নোঙরের শিকল ছিঁড়ে পেছনে থাকা অপর আরেকটি নৌযানের সঙ্গে ধাক্কা লেগে ডুবে যায় বলগেটটি। এভাবে মোংলা বন্দরের চ্যানেলে বারবার নৌযানডুবির ঘটনায় ফিটনেসবিহীন নৌযান ব্যবহার এবং মাস্টার ও চালকদের অদক্ষতার বিষয়টি নিয়ে ক্ষোভ প্রকাশ করেছেন বন্দর ব্যবহারকারী ও সুন্দরবন নিয়ে গবেষণাকারী প্রতিষ্ঠানগুলো।\n', 'বাংলাদেশ লাইটারেজ শ্রমিক ইউনিয়নের মোংলা শাখার সহসভাপতি মো. মাইনুল হোসেন জানান , সুনামগঞ্জ থেকে ১৪ হাজার ফুট লাল বালু বোঝাই করে এমভি জুবায়ের বলগেটটি খুলনা যাওয়ার পথে ২২ জানুয়ারি মোংলা বন্দরের পশুর নদীর বানীশান্তা এলাকায় নোঙর করে অবস্থান নেয়। গভীর রাতে প্রচণ্ড স্রোতের টানে বলগেটের নোঙরের শিকল ছিঁড়ে পেছনে থাকা একটি টাগ বোটের সঙ্গে সেটির ধাক্কা লাগে। এতে ঘটনাস্থলেই বালুবোঝাই বলগেটটি ডুবে যায়। বলগেটে থাকা ৯ জন কর্মচারী সাঁতরে পাশের নৌযানে উঠে যাওয়ায় কারও কোনো ক্ষতি হয়নি। কিন্তু এখন পর্যন্ত মালিকপক্ষ এটি উদ্ধারে কোনো তৎপরতা শুরু করেনি।\n', 'মোংলা বন্দর কর্তৃপক্ষের বন্দরের হারবার মাস্টার কমান্ডার দুরুল হুদা বলেন, নৌযানটি ডোবায় মূল চ্যানেলে জাহাজ চলাচল বাধাগ্রস্ত হচ্ছে না। বন্দর চ্যানেল ঝুঁকিমুক্ত রয়েছে। ডুবে যাওয়া বলগেটটি দ্রুত অপসারণ করতে মালিকপক্ষকে নির্দেশ দেওয়া হয়েছে।\n', 'বন্দর সূত্র জানায়, গত পাঁচ বছরে মোংলা বন্দরের পশুর চ্যানেলে অসংখ্য নৌযানডুবির ঘটনা ঘটেছে। ২০১৮ সালের ১৫ এপ্রিল চ্যানেলের হারবাড়িয়ায় কয়লা নিয়ে এমভি বিলাস, ২০১৭ সালের ৫ জানুয়ারি ক্লিংকার নিয়ে এমভি শোভা, ১২ জানুয়ারি কয়লা নিয়ে এমভি আইচগাতী, ২০১৫ সালের ২৭ অক্টোবর কয়লা নিয়ে এমভি জিয়া-রাজ, ২০১৪ সালের ৯ ডিসেম্বর ফার্নেস অয়েল নিয়ে ওটি সাউদার্ন স্টার-৭, একই বছরের ১২ সেপ্টেম্বর ক্লিংকার নিয়ে এমভি হাজেরা-২ ও ৩০ সেপ্টেম্বর ক্লিংকার নিয়ে এমভি নয়নশ্রী-৩ পশুর নদে ডুবে যায়।\n', 'পূর্ব সুন্দরবনের চাঁদপাই রেঞ্জের সহকারী বন সংরক্ষক মো. শাহিন কবির বলেন, বিগত নৌযানডুবির ঘটনায় গঠিত বন বিভাগের তদন্ত কমিটির প্রতিবেদনে ফিটনেসবিহীন নৌযান ব্যবহার এবং মাস্টার ও চালকদের অদক্ষতার বিষয়টি উঠে আসে।\n', 'সুন্দরবন নিয়ে গবেষণাকারী বেসরকারি প্রতিষ্ঠান সেভ দ্য সুন্দরবন ফাউন্ডেশনের চেয়ারম্যান শেখ ফরিদুল ইসলাম বলেন, সুন্দরবনসংলগ্ন পশুর নদে প্রতিবছরই নৌযানডুবির ঘটনায় ডুবন্ত নৌযানের জ্বালানি ছড়িয়ে পড়ায় পানিদূষণের পাশাপাশি সুন্দরবনের জলজ ও প্রাণিসম্পদের ক্ষতির আশঙ্কা বাড়ছে। বিগত দুর্ঘটনাগুলোর তদন্ত প্রতিবেদনে এই চিত্র উঠে এলেও সচেতন হননি মালিকেরা। ঘনঘন দুর্ঘটনার কারণে উঠে আসছে বন্দর কর্তৃপক্ষের অব্যবস্থাপনার চিত্রও। এ জন্য সংশ্লিষ্ট কর্তৃপক্ষকে আরও বেশি সজাগ হতে হবে এবং ফিটনেসবিহীন নৌযান চলাচলে বিধিনিষেধ আরোপ করা প্রয়োজন বলে মন্তব্য করেন তিনি।\n', 'মোংলা বন্দর ব্যবহারকারী ও শিপিং ব্যবসায়ী হোসাইন মোহাম্মদ দুলাল অভিযোগ করেন, পশুর চ্যানেল ও সুন্দরবনের অভ্যন্তরে নৌযানডুবির ঘটনায় কিছু অসাধু নৌযানমালিকের ইনস্যুরেন্সের সুযোগ-সুবিধা জড়িত রয়েছে বলে অভিযোগ রয়েছে। ফিটনেসবিহীন নৌযান ব্যবহার এবং অতিরিক্ত পণ্যবোঝাইও নৌদুর্ঘটনার অন্যতম কারণ।\n', 'তবে এসব অভিযোগ অস্বীকার করে বাংলাদেশ লাইটারেজ শ্রমিক ইউনিয়নের মোংলা শাখার সহসভাপতি মো. মাইনুল হোসেন বলেন, চ্যানেলে নাব্যতা-সংকট ও পর্যাপ্ত মার্কিং বয়া না থাকায় দুর্ঘটনা ঘটছে।\n', '\ufeffটাঙ্গাইলে সড়ক দুর্ঘটনা, নিহত ৩, আহত ৭\n', '\n', 'ঢাকা-টাঙ্গাইলে সড়ক দুর্ঘটনায় তিনজন নিহত হয়েছে। এ ঘটনায় আহত হয়েছে আরো সাতজন। আজ রবিবার সকালে মির্জাপুর উপজেলার জার্মুকি এলাকায় ঢাকাগামী কাভার্ড ভ্যান ও পিকআপ ভ্যানের মুখোমুখি সংঘর্ষে এ দুর্ঘটনা ঘটে। নিহতরা হলেন : কালিহাতির চিনামুরা গ্রামের আবদুর রশিদ মিয়া, টাঙ্গাইল সদর উপজেলার বোয়ালী গ্রামের ইসমাইল হোসেন ও জামুর্কি এলাকার লেবু মিয়া। মির্জাপুর থানার ওসি গোলাম মোস্তফা বিষয়টি নিশ্চিত করেছেন।\n', 'গোড়াই হাইওয়ে থানার ওসি যোবায়দুল আলম জানান, উত্তরবঙ্গ থেকে ঢাকাগামী একটি কাভার্ড ভ্যান মহাসড়কের জামুর্কি নামকস্থানে এলে বিপরীত দিক থেকে আসা একটি পিকআপ ভ্যানের সংঘর্ষ হয়। এ সময় পিকআপ ভ্যানটি স্থানীয় একটি মুদির দোকানে উঠে যায়। এতে ঘটনাস্থলেই মুদির দোকানদার লেবু মিয়া মারা যান। আহত হয় সাতজন। আহতদের টাঙ্গাইল মেডিক্যাল কলেজ হাসপাতালে নেওয়ার পর আরো দুজন মারা যান।', '\ufeff"দায় নিয়ে পাল্টাপাল্টি বক্তব্য"\n', '\n', 'পাইলটের কোনো দোষ ছিল না, বিমানবন্দরের নিয়ন্ত্রণ টাওয়ারের (এটিসি) বিভ্রান্তিকর বার্তার কারণে উড়োজাহাজটি বিধ্বস্ত হতে পারে বলে সন্দেহ প্রকাশ করেছে ইউএস-বাংলা এয়ারলাইনস কর্তৃপক্ষ। তবে ইউএস-বাংলার অভিযোগ প্রত্যাখ্যান করে নেপালের ত্রিভুবন বিমানবন্দর কর্তৃপক্ষ বলেছে, পাইলট নির্দেশনার উল্টো দিক দিয়ে উড়োজাহাজটি নামাচ্ছিলেন। পাল্টাপাল্টি দোষারোপের এই বিষয়টি উঠে এসেছে আন্তর্জাতিক সংবাদমাধ্যমগুলোতেও।\n', '\n', 'পাইলটদের সঙ্গে নিয়ন্ত্রণ টাওয়ারের ফাঁস হওয়া কথোপকথনের রেকর্ড বিশ্লেষণ করে বেসামরিক বিমান বিশেষজ্ঞরা বলেছেন, বিভ্রান্তি একটা তৈরি হয়েছিল বটে; তবে তদন্ত শেষ হওয়ার পরেই আসল কারণ বোঝা যাবে। তাঁরা বিমানবন্দরের দুই প্রান্তের সাংকেতিক নাম জিরো টু (০২-দক্ষিণ প্রান্ত) এবং টু জিরোর (২০-উত্তর প্রান্ত) মধ্যে গুলিয়ে ফেলার শঙ্কাও করেছেন। ত্রিভুবন বিমানবন্দরের বাজে নিরাপত্তাব্যবস্থাও আলোচিত হয়েছে আন্তর্জাতিক গণমাধ্যমগুলোতে।\n', '\n', '৭১ জন যাত্রী ও ক্রু বহনকারী ইউএস-বাংলা এয়ারলাইনসের বোমবার্ডিয়ার ড্যাশ-৮ কিউ ৪০০ উড়োজাহাজটি সোমবার নেপালে অবতরণের সময় বিধ্বস্ত হয়।\n', '\n', 'ইউএস-বাংলার প্রধান নির্বাহী কর্মকর্তা আসিফ ইমরান নেপালের এয়ার ট্রাফিক নিয়ন্ত্রণব্যবস্থাকে দায়ী করে বলেছেন, তারা ভুল বার্তা দিয়েছিল।\n', '\n', 'ইউএস-বাংলার জনসংযোগ বিভাগের প্রধান কামরুল ইসলাম গতকাল সাংবাদিকদের বলেন, উড়োজাহাজের পাইলটের দোষ তাঁরা খুঁজে পাননি। একই মডেলের ড্যাশ-৮ কিউ ৪০০ মডেলের বিমান তিনি ১ হাজার ৭০০ ঘণ্টা পরিচালনা করেছেন। তিনি ৫ হাজার ঘণ্টার ওপরে বিভিন্ন উড়োজাহাজে কাজ করেছেন। কাঠমান্ডু বিমানবন্দরেই তিনি শতাধিকবার যাতায়াত করেছেন।\n', '\n', 'কামরুল বলেন, বিমানবন্দরের নিয়ন্ত্রণ টাওয়ার ও পাইলটের শেষ সময়ের কথোপকথন গুরুত্বপূর্ণ প্রমাণ হিসেবে কাজ করবে। ইউটিউবে রেকর্ড আছে। বিশ্ব গণমাধ্যম নেপালের নিয়ন্ত্রণ টাওয়ারকে কিছুটা দোষারোপ করছে।\n', '\n', 'তবে ত্রিভুবন বিমানবন্দরের মহাব্যবস্থাপক রাজ কুমার ছেত্রী তাঁদের কোনো ত্রুটি ছিল না উল্লেখ করে সিএনএনকে বলেন, ‘নেপালের এয়ার ট্রাফিক নিয়ন্ত্রণ থেকে তাঁদের ভুল বার্তা দেওয়া হয়েছিল বলে বাংলাদেশি কর্তৃপক্ষ যে বক্তব্য দিয়েছে, আমরা তা প্রত্যাখ্যান করছি। উড়োজাহাজটিকে দক্ষিণ প্রান্ত দিয়ে নামার জন্য নির্দেশনা দেওয়া হয়েছিল। কিন্তু সেটি উত্তর প্রান্ত দিয়ে নামে।’\n', '\n', 'রাজ কুমার বলেন, ‘আমাদের বিমানবন্দরের কর্মীরা আন্তর্জাতিক মানের প্রশিক্ষণপ্রাপ্ত। আমরা পাইলটদের সঙ্গে বারবারই যোগাযোগ করে তাঁদের সঠিক দিক দিয়ে নামতে বলেছিলাম।’\n', '\n', 'সিএনএনকে নেপালের বেসামরিক বিমান চলাচল কর্তৃপক্ষের (সিএএন) মহাপরিচালক সঞ্জীব গৌতম বলেন, নিয়ন্ত্রণ টাওয়ার থেকে ভুল বার্তা দেওয়া হয়েছিল, এটা একেবারেই ঠিক নয়। আবহাওয়া ছিল পরিষ্কার। পাইলটদের দৃষ্টিসীমা ছিল অন্তত পাঁচ কিলোমিটার। পাইলটরা নিশ্চিত করেছিলেন যে তাঁরা রানওয়ে দেখতে পাচ্ছেন। আমাদের কাছে এর প্রমাণও রয়েছে যে তাঁরা রানওয়ে দেখার বিষয়টি নিশ্চিত করেছিলেন।’\n', '\n', 'সঞ্জীব বলেন, ‘পাইলটরা আমাদের নির্দেশনা অনুসরণ করছিলেন না। অবতরণের সময় উড়োজাহাজটিকে নিয়ন্ত্রণহীন দেখা গেছে। এর মাপজোখ ঠিক ছিল না, এটা একদিকে কাত হয়ে ছিল। ক্রুদের অস্বাভাবিক আচরণ প্রত্যক্ষ করার পর সব উড়োজাহাজের উড্ডয়ন ও অবতরণ বন্ধ করে দেওয়া হয়।’\n', '\n', 'বিশেষজ্ঞদের মতামত তুলে ধরে ত্রুটিপূর্ণ যোগাযোগ উড়োজাহাজটি বিধ্বস্তের জন্য দায়ী কি না, সে বিষয়ে প্রশ্ন তুলেছে বিবিসি। সংস্থাটি বলছে, বিধ্বস্ত হওয়ার সুনির্দিষ্ট কারণ এখনো পরিষ্কার নয়, তদন্ত শুরু হয়েছে। তবু রেকর্ডিং শুনে মনে হয়, একমাত্র রানওয়েটির কোন প্রান্ত দিয়ে উড়োজাহাজটি অবতরণ করবে, সেটি নিয়ে একটা ভুল-বোঝাবুঝি তৈরি হতে পারে।\n', '\n', 'ইন্ডিয়ান এয়ারলাইনসের পাইলট ক্যাপ্টেন পবনদ্বীপ সিং বিবিসিকে বলেন, ‘আমি নিশ্চিত নই এ ক্ষেত্রে কী হয়েছিল, তবে এটা মনে হয় যে পাইলট যখন প্লেনটি অবতরণের চেষ্টায় ছিলেন, তখন যোগাযোগের ক্ষেত্রে একটা বিভ্রান্তি ছিল। কিন্তু আমরা পুরো সত্যটি তখনই জানতে পারব যখন তদন্তকারীরা প্রতিবেদন জমা দেবেন।’\n', '\n', 'পবনদ্বীপ সিং আরও বলেন, এটা মনে হচ্ছিল পাইলট ‘ভিজ্যুয়াল ল্যান্ডিংয়ের’ চেষ্টা করছিলেন। সাধারণত উড়োজাহাজ অবতরণের ক্ষেত্রে পাইলটরা ইনস্ট্রুমেন্ট ল্যান্ডিং সিস্টেম (আইএলএস) ব্যবহার করেন। কিন্তু কিছু ক্ষেত্রে যখন রানওয়ে পাইলটের দৃষ্টিসীমার মধ্যে থাকে, তখন ভিজ্যুয়াল ল্যান্ডিংও (ম্যানুয়ালি) অনুমোদিত। কিন্তু কাঠমান্ডুর মতো বিমানবন্দরে ভিজ্যুয়াল অবতরণ খুবই ঝামেলাপূর্ণ।\n', '\n', 'বেসামরিক বিমান চলাচল বিশেষজ্ঞ গ্রেগ ওয়ালড্রন বিবিসিকে বলেন, আগের ক্রাশগুলোর একটা কারণ বিভ্রান্তিকর যোগাযোগ। এই বিভ্রান্তিকর যোগাযোগ ভূমি থেকে উড়োজাহাজের মধ্যে এবং ককপিটের ক্রুদের মধ্যেও হতে পারে। যদিও উড়োজাহাজটি বিধ্বস্ত হওয়ার সুনির্দিষ্ট কারণ এখনো জানা যায়নি। তবে নিয়ন্ত্রণ টাওয়ারের সঙ্গে পাইলটদের কথোপকথনের রেকর্ডিং থেকে মনে হয় যে ক্রুরা সম্ভবত অসংলগ্ন ও অস্বস্তিকর পরিস্থিতিতে ছিলেন।\n', '\n', 'তবে ভারতীয় বৈমানিক পবনদ্বীপ সিংয়ের মতে, ছড়িয়ে পড়া কথোপকথনে যে ভাষার ব্যবহার হয়েছে, তা বিশ্বব্যাপী মানসম্মত। তিনি বলেন, ‘আমরা কন্ট্রোল টাওয়ারের সঙ্গে যোগাযোগের ক্ষেত্রে খুব কমই সমস্যার মুখোমুখি হই এবং পাইলটরা সব সময় নির্দেশনাগুলো রিপিট করেন, যাতে বিভ্রান্তির কোনো সুযোগ না থাকে। কেবল সংখ্যার ক্ষেত্রে ভুল-বোঝাবুঝি হতে পারে। এ ঘটনার ক্ষেত্রে জিরো টু (০২) এবং টু জিরো (২০) সংখ্যা দুটো নিয়ে বিভ্রান্তি ছিল বলে মনে হয়।’\n', '\n', 'ঝামেলাপূর্ণ ত্রিভুবন\n', '\n', 'পবনদ্বীপ সিং বলেন, আরেকটা বিষয় হতে পারে কাঠমান্ডু বিমানবন্দরটির অবস্থান। কাঠমান্ডু পৃথিবীর সহজতম বিমানবন্দরগুলোর মধ্যে নেই। সেখানে পর্বতের ফাঁক দিয়ে যেতে হয়। তিনি বলেন, ‘নেপালে উড়োজাহাজ চালাতে পাইলটদের বিশেষ প্রশিক্ষণ নিতে হয়। আমি সেখানে উড়োজাহাজ চালিয়েছি এবং আমি বলতে পারি, এটা ব্যস্ততম একটি বিমানবন্দর।’\n', '\n', 'কাঠমান্ডুতে অবতরণ করা কেন কঠিন, সেটির ব্যাখ্যা দিয়েছেন এয়ার ইন্ডিয়ার জ্যেষ্ঠ কমান্ডার বেসিল মোসেস। বিবিসিকে তিনি বলেন, দুই পাশে পর্বতের ফাঁক গলে বিমানবন্দরে ঢোকা ও বের হওয়া সব পাইলটের জন্যই ঝামেলাপূর্ণ। রাতের বেলায় এবং ঝড়-বৃষ্টির সময় পরিস্থিতি আরও খারাপ হয়। তবে বলা হচ্ছে, ইউএস-বাংলার উড়োজাহাজটি যখন সেখানে এসেছিল, তখন আবহাওয়া ভালো ছিল।\n', '\n', 'ছয় কর্মী প্রত্যাহার, কথোপকথন ফাঁসের তদন্ত\n', '\n', 'নেপালের গণমাধ্যম মাই রিপাবলিকা বলছে, নেপালের বেসামরিক বিমান চলাচল কর্তৃপক্ষ এবং কেন্দ্রীয় তদন্ত ব্যুরো (সিআইবি) যৌথভাবে ফাঁস হওয়া কথোপকথনটির বিষয়ে তদন্ত করবে। গতকাল এক সংবাদ সম্মেলনে সঞ্জীব গৌতম বলেন, আন্তর্জাতিক বেসামরিক বিমান চলাচল সংস্থার (আইকাও) বিধান অনুযায়ী, ব্ল্যাকবক্সের তথ্য, পাইলট ও নিয়ন্ত্রণ টাওয়ারের কথোপকথন এবং ফ্লাইটের তথ্য প্রকাশ করা নিষিদ্ধ। ফাঁস হওয়া এই কথোপকথনের বিষয়ে তদন্ত করা হবে।\n', '\n', 'গৌতম আরও বলেন, ত্রিভুবন বিমানবন্দরের নিয়ন্ত্রণকক্ষে (এটিসি) কর্মরত ছয়জনকে দায়িত্ব থেকে প্রত্যাহার করে নেওয়া হয়েছে।\n', '\n', 'এয়ারক্রাফটি উড্ডয়নের উপযোগী ছিল\n', '\n', 'ইউএস–বাংলা ড্যাশ মডেলের এয়ারক্রাফটটি ঢাকা ছাড়ার আগে ওড়ার সম্পূর্ণ উপযোগী ছিল। সিভিল এভিয়েশন অথরিটি অব বাংলাদেশের (সিএএবি) চেয়ারম্যান এয়ার ভাইস মার্শাল এম নাইম হাসান গতকাল ঢাকায় এ কথা বলেন।\n', '\n', 'সিএএবি সদর দপ্তরে এক ব্রিফিংয়ে তিনি বলেন, ‘এয়ারক্রাফটটি ওড়ার আগে নিরাপত্তার সব প্রক্রিয়া আমরা পর্যবেক্ষণ করেছি।’ তিনি বলেন, ‘দুর্ঘটনাকবলিত এয়ারক্রাফটটির ব্ল্যাকবক্স নির্মাতাপ্রতিষ্ঠান কানাডার বোমবারডিয়ারে পাঠানো হবে। ব্ল্যাকবক্স ডিকোডিংয়ের পরে আমরা বলতে পারব, বিমানটি বিধ্বস্ত হওয়ার পেছনে যান্ত্রিক ত্রুটি ছিল, নাকি মানুষের ভুল ছিল।’\n', '\ufeff"দেশের নির্মাণ খাতে গত বছর ১৩৪ শ্রমিকের মৃত্যু"\n', '\n', 'রাজধানীর আদাবরে নির্মাণাধীন একটি বহুতল ভবন। এর সাততলায় রশিতে ঝোলানো মাচায় দাঁড়িয়ে কাজ করছিলেন দুই শ্রমিক। হঠাৎ রশি ছিঁড়ে তাঁরা নিচে পড়ে যান। একজন হাসপাতালে নেওয়ার পথে মারা যান। অন্যজন গুরুতর আহত হন।\n', '\n', 'বাংলাদেশ ইনস্টিটিউট অব লেবার স্টাডিজের (বিলস) তথ্যমতে, দেশের নির্মাণ খাতে গত বছর ১৩৪ জন শ্রমিকের মৃত্যু হয়েছে। বিলসের পরিসংখ্যান বলছে, পরিবহন খাতের (৩০৭ জন নিহত) পর দ্বিতীয় সর্বোচ্চ মৃত্যুর ঘটনা ঘটেছে এ খাতে। শুধু ২০১৭ সালেই নয়, কয়েক বছর ধরেই এ প্রবণতা দেখা যাচ্ছে বলে জানান বিলসের অ্যাডভোকেসি কর্মকর্তা মো. নজরুল ইসলাম। ২০০২ থেকে ২০১৭ সাল পর্যন্ত ১৫ বছরে নিহত হয়েছে ১ হাজার ৩৭৭ জন নির্মাণশ্রমিক।\n', '\n', 'এ খাতসংশ্লিষ্ট ব্যক্তিদের মতে, মালিকদের অবহেলা, শ্রমিকদের সচেতনতার অভাব এবং শ্রম আইনের সঠিক বাস্তবায়ন না হওয়া এবং এ আইনের দুর্বলতার কারণে এমন অনাকাঙ্ক্ষিত মৃত্যুর ঘটনা ঘটছে। এ মৃত্যুর বাইরে শ্রমিকদের পঙ্গু হওয়ার পরিসংখ্যানও বেশ উদ্বেগজনক। বিলসের হিসাবে, ২০১২ সাল থেকে গত ছয় বছরে আহত হয়েছেন ৫২৫ জন। বেশির ভাগ ক্ষেত্রেই প্রয়োজনীয় ক্ষতিপূরণও পান না ভুক্তভোগী বা তাঁর পরিবারের সদস্যরা।\n', '\n', 'আদাবরের ঘটনাটি গত ১৬ এপ্রিলের। নিহত ও আহত দুই শ্রমিকের সহকর্মী মাহবুবুর রহমান প্রথম আলোকে বলেন, নিহত শ্রমিকের নাম মুজিবুর রহমান ও আহত শ্রমিকের নাম মো. ইউসুফ। হারুন নামে এক ঠিকাদারের মাধ্যমে তাঁরা কাজ করতে এসেছিলেন। নিরাপত্তা সরঞ্জাম হেলমেট ও বেল্টের জন্য ঠিকাদারকে একাধিকবার বলা হলেও তিনি সরবরাহ করেননি। দুর্ঘটনার পর থেকে ঠিকাদার হারুনকে আর দেখা যাচ্ছে না।\n', '\n', 'শ্রম আইন অনুযায়ী, কর্মক্ষেত্রে শ্রমিকের নিরাপত্তা নিশ্চিত করার দায়িত্ব নিয়োগকারীর। শ্রমিকের ব্যক্তিগত সুরক্ষা যন্ত্রপাতি সরবরাহ ও ব্যবহার নিশ্চিত করা ছাড়া নিয়োগকারী কাউকে কাজে নিয়োগ করতে পারবেন না।\n', '\n', 'আইনে এমন বাধ্যবাধকতা থাকলেও রাজধানীর একাধিক নির্মাণাধীন ভবন পরিদর্শন করে দেখা গেছে, হেলমেট, গামবুট, নিরাপত্তা বেল্টসহ নিরাপত্তা উপকরণ ছাড়াই কাজ করছেন শ্রমিকেরা। জানতে চাইলে একাধিক শ্রমিক বলেন, পেটের দায়ে তাঁরা কাজ করেন। দিন শেষে মজুরি পাওয়াই তাঁদের কাছে মুখ্য।\n', '\n', 'এ সম্পর্কে ইমারত নির্মাণ শ্রমিক ইউনিয়ন বাংলাদেশের (ইনসাব) সাধারণ সম্পাদক আবদুর রাজ্জাক বলেন, শ্রমিকদের নিরাপত্তার স্বার্থে শ্রম আইনে মালিক, শ্রমিক ও স্থানীয় প্রশাসনের প্রতিনিধিদের নিয়ে ‘শিল্প স্বাস্থ্য সেফটি কমিটি’ গঠন করতে বলা হয়েছে। কেন্দ্রীয় পর্যায়ে একটি কমিটি থাকলেও তৃণমূল পর্যায়ে এই কমিটি নেই। ফলে শ্রমিকের নিরাপত্তা নিশ্চিত করতে শ্রমিকদের নিয়োগকারী প্রতিষ্ঠান বা মালিক পক্ষকে চাপ দেওয়া সম্ভব হচ্ছে না। ইনসাবের তথ্য অনুযায়ী, ঝুঁকিপূর্ণ এই পেশার সঙ্গে জড়িয়ে আছেন প্রায় ৩৭ লাখ শ্রমিক।\n', '\n', 'জানতে চাইলে স্ট্রাকচারাল ইঞ্জিনিয়ার্স লিমিটেডের ব্যবস্থাপনা পরিচালক প্রকৌশলী মো. আবদুল আউয়াল প্রথম আলোকে বলেন, হতাহতের এসব ঘটনার বেশির ভাগই ঘটে ওপর থেকে পড়ে গিয়ে অথবা মাথায় ইট পড়ে। শ্রমিকেরা নিরাপত্তা বেল্ট ও মাথায় হেলমেট ব্যবহার করলে হতাহতের ঘটনা অনেক কম হতো। কেন তাঁরা এটি ব্যবহার করেন না জানতে চাইলে তিনি বলেন, এ ক্ষেত্রে আইন প্রয়োগের অভাব ও সংশ্লিষ্ট সব পক্ষের অসচেতনতাই দায়ী।\n', '\n', '\n', 'ক্ষতিপূরণ পর্যাপ্ত নয় \n', 'গত ১৯ এপ্রিল দুর্ঘটনার শিকার হন মনন নামে এক নির্মাণশ্রমিক। নিচতলায় কাজ করার সময় দেয়াল ভেঙে একটি ইট তাঁর মাথায় ও একটি পায়ে পড়ে। গুরুতর আহত অবস্থায় তিনি চিকিৎসাধীন আছেন। তাঁর স্বজন মো. মাহবুব বলেন, চিকিৎসা বাবদ প্রায় দুই লাখ টাকা খরচ হয়েছে। ভবন মালিক এক লাখ টাকার মতো দিয়েছেন।\n', '\n', '২০১৬ সালের এপ্রিলে মোহাম্মদপুরের রিং রোডের একটি নির্মাণাধীন ভবনে কাজ করার সময় বিদ্যুৎস্পৃষ্ট হয়ে মারা যান আল-আমিন (১৮)। আল-আমিনের বড় বোন মোছা. মরিয়ম প্রথম আলোকে বলেন, টাইলস কাটার কাজ করতেন আল-আমিন। বিদ্যুৎস্পৃষ্ট হয়ে ঘটনাস্থলেই তিনি মারা যান। পরে ভবন মালিক পরিবারের সদস্যদের মাত্র দেড় লাখ টাকা দিয়েছেন।\n', '\n', 'শ্রমিকনেতাদের দাবি, শ্রম আইনের দুর্বলতার কারণেই নিহত ও আহত শ্রমিক বা তাঁদের পরিবারের সদস্যরা পর্যাপ্ত ক্ষতিপূরণ পান না।\n', '\n', 'বিলসের অ্যাডভোকেসি কর্মকর্তা নজরুল ইসলাম জানান, শ্রম আইনে মৃত্যুর জন্য মাত্র এক লাখ এবং শ্রমিকের স্থায়ী অক্ষমতার কারণে সোয়া লাখ টাকা ক্ষতিপূরণের বিধান রাখা হয়েছে।\n', '\n', 'শ্রমিকনেতারা বলেন, একজন শ্রমিক মারা গেলে বা পঙ্গু হয়ে গেলে একটা পরিবার পথে বসে যায়। সেই বাস্তবতায় এবং চিকিৎসা খরচের কথা চিন্তা করলে এই টাকা নগণ্য। শ্রমিকনেতারা মৃত্যুর জন্য ক্ষতিপূরণ অন্তত ১০ লাখ ও পঙ্গুত্বের জন্য সাড়ে ১২ লাখ টাকা নির্ধারণের দাবি জানান।\n', '\n', 'সার্বিক বিষয়ে জানতে চাইলে শ্রম ও কর্মসংস্থান মন্ত্রণালয়ের প্রতিমন্ত্রী মুজিবুল হক চুন্নু বলেন, ‘শ্রমিক-মালিকসহ সব পক্ষেরই সচেতনতার প্রয়োজন। আমরা চেষ্টা করছি মালিক-শ্রমিকেরা যাতে নিরাপত্তা নিশ্চিত করার বিষয়ে গুরুত্ব দেন।’ আর ক্ষতিপূরণের বিষয়ে প্রতিমন্ত্রী বলেন, বর্তমান অবস্থা বিবেচনায় এটি পর্যাপ্ত নয়। আবার সব প্রতিষ্ঠানের আর্থিক সামর্থ্যও সমান নয়। আইন সবার কথা চিন্তা করেই করা হয়েছে। তবে এর বিকল্প হিসেবে মন্ত্রণালয় শ্রমিক কল্যাণ ফাউন্ডেশন করেছে উল্লেখ করে প্রতিমন্ত্রী বলেন, কর্মস্থলে কেউ মারা গেলে মৃত ব্যক্তির পরিবার আবেদন করলে এই ফাউন্ডেশন থেকে দুই লাখ টাকা পর্যন্ত আর্থিক সাহায্য দেওয়া হয়। তাঁদের সন্তানেরা সরকারি মেডিকেল কলেজ বা প্রকৌশল বিশ্ববিদ্যালয়ে পড়লে তিন লাখ টাকা সাহায্য দেওয়ার ব্যবস্থা আছে।', '\ufeff"প্রেসক্লাব থেকে বিজয় সরণি পর্যন্ত সড়কে তিন বছরে দুর্ঘটনায় নিহত ১১৭, আহত ৩২"\n', '\n', 'সহকারী কমিশনার সাইফুল আলম মোজাহিদ ঢাকা মহানগর পুলিশের ট্রাফিক পশ্চিম বিভাগে কর্মরত আছেন। গত ২৬ মার্চ ভোরে পেশাগত দায়িত্ব পালনের জন্য চকবাজারের বাসা থেকে পুলিশের গাড়িতে করে দারুস সালাম যাচ্ছিলেন। শাহবাগ মোড়ে মৎস্য ভবন থেকে আসা একটি ট্রাক তাঁদের গাড়িকে ধাক্কা দেয়। দুমড়ে-মুচড়ে যাওয়া ওই গাড়ি থেকে পুলিশ কর্মকর্তা মোজাহিদ ও তাঁর গাড়িচালক পুলিশ কনস্টেবল কামাল উদ্দিনকে উদ্ধার করে স্থানীয় লোকজন ঢাকা মেডিকেল কলেজ হাসপাতালে ভর্তি করেন। কয়েক দিন আগে হাসপাতাল থেকে বাসায় আসা অসুস্থ এই পুলিশ কর্মকর্তা এখনো কাজে যোগ দিতে পারেননি।\n', '\n', '\n', 'সেদিনের কথা বলতে গিয়ে সাইফুল আলম প্রথম আলোকে বললেন, মৃত্যুর হাত থেকে সেদিন তিনি বেঁচে গেছেন। গাড়িচালকেরা মানুষকে মানুষ মনে করছেন না। বেপরোয়া গাড়ি চালিয়ে তাঁরা রাস্তায় মানুষ মেরে চলেছেন।\n', '\n', 'ঢাকার মুখ্য মহানগর হাকিম আদালত (সিএমএম) এবং রমনা, শাহবাগ ও তেজগাঁও থানায় দায়ের করা মামলা থেকে পাওয়া তথ্য অনুযায়ী, ২০১৫ সাল থেকে চলতি বছরের ১৪ এপ্রিল পর্যন্ত ৩৯ মাসে রাজধানীর প্রেসক্লাব এলাকা থেকে বিজয় সরণির মোড় ও উড়োজাহাজ ক্রসিং এবং এর আশপাশের সড়কগুলোতে দুর্ঘটনায় প্রাণ গেছে ১১৭ জনের। গুরুতর আহত হয়েছেন আরও ৩২ জন। দেখা গেছে, এই ভিআইপি সড়কের ২৫টি স্থানে দুর্ঘটনা বেশি হয়েছে। এ জন্য চালকেরা যেমন দায়ী, তেমনি পথচারীদের অসতর্কতাকেও দায়ী করেছে পুলিশ।\n', '\n', '\n', '\n', 'বেপরোয়া চালক আর অসতর্ক পথচারীর যত্রতত্র পারাপার সড়ক দুর্ঘটনার প্রধান কারণ বলে মনে করছেন ঢাকা মহানগর পুলিশের অতিরিক্ত কমিশনার (ট্রাফিক) মীর রেজাউল আলম। গত বৃহস্পতিবার সন্ধ্যায় প্রথম আলোকে তিনি বলেন, রাস্তার সড়ক দুর্ঘটনার প্রধান কারণ পথচারী নিজেই। আর বেপরোয়াভাবে চালকেরা তো গাড়ি চালাচ্ছেনই, তবে নানা সীমাবদ্ধতা নিয়ে পুলিশ সড়ক দুর্ঘটনা রোধে কাজ করছে বলে জানান অতিরিক্ত কমিশনার মীর রেজাউল। তিনি জানান, তাঁর এক পরিচিতজন সম্প্রতি হাইকোর্টের সামনে সড়ক দুর্ঘটনায় গুরুতর আহত হন।\n', '\n', 'তিন বছর আগে প্রেসক্লাবের সামনের সড়ক দিয়ে রাস্তা পার হওয়ার সময় বাসের ধাক্কায় নিহত হন গোয়েন্দা কর্মকর্তা আবদুস সাত্তার। এ এলাকাতেই মারা গেছেন আরও পাঁচজন ব্যক্তি। যাঁরা সবাই ছিলেন পথচারী। রাস্তা পার হওয়ার সময় সবাই গাড়ির নিচে পড়ে বা ধাক্কায় নিহত হন।\n', '\n', 'কানে মোবাইল, হাতে ব্যাগ। দুই বাসের মাঝখানে সরু জায়গা দিয়ে জীবনের ঝুঁকি নিয়ে সড়ক পার হচ্ছেন পথচারী। তোপখানা রোড, ঢাকা, সাম্প্রতিক ছবি। ছবি: শুভ্র কান্তি দাশ\n', 'কানে মোবাইল, হাতে ব্যাগ। দুই বাসের মাঝখানে সরু জায়গা দিয়ে জীবনের ঝুঁকি নিয়ে সড়ক পার হচ্ছেন পথচারী। তোপখানা রোড, ঢাকা, সাম্প্রতিক ছবি। ছবি: শুভ্র কান্তি দাশ\n', 'প্রেসক্লাবের খুব কাছেই কদম ফোয়ারা মোড়। গুলিস্তান, পল্টন ও মৎস্য ভবন থেকে আসা গাড়িগুলো এই গোল চত্বর হয়ে বিভিন্ন গন্তব্যে যায়। গত ১৯ জানুয়ারি দুপুরে ২৩ বছর বয়সী বিশাল কুমার পল্টন থেকে হেঁটে যাচ্ছিলেন বংশালের দিকে। কদম ফোয়ারা মোড় হয়ে শিক্ষা ভবনের দিকে যাওয়ার সময় পেছন থেকে একটি বাস তাঁকে ধাক্কা দেয়। ঢাকা মেডিকেল কলেজ হাসপাতালে নেওয়ার পর তিনি মারা যান। আরও দুজন এই মোড়েই মারা যান।\n', '\n', 'কদম ফোয়ারার খুব কাছেই হাইকোর্টের প্রধান গেট। এর উল্টো দিকেই গণপূর্ত ভবন। হাইকোর্টের প্রধান গেটের সামনেই মারা গেছেন তিনজন। এঁরাও ছিলেন পথচারী।\n', '\n', 'হাইকোর্টের প্রধান গেট থেকে দেখা যায় বার কাউন্সিল ভবন। এর সামনে ২০১৬ সালে সড়ক দুর্ঘটনায় গুরুতর আহত হন সিরাজুল ইসলাম। তিনি ছিলেন মন্ত্রিপরিষদ বিভাগের সাবেক প্রধান হিসাবরক্ষণ কর্মকর্তা। এই বার কাউন্সিল ভবনের সামনের সড়কে মারা গেছেন তিনজন। বার কাউন্সিল ভবনের একেবার কাছেই মৎস্য ভবন মোড়। এই মোড়েই তিন বছরে মারা গেছে সাতজন। মৎস্য ভবনের পর ইঞ্জিনিয়ার্স ইনস্টিটিউশন ভবন। এর সামনেও সড়ক দুর্ঘটনায় মারা গেছেন দুজন।\n', '\n', 'মৎস্য ভবন মোড়েও প্রায়ই দুর্ঘটনা ঘটে। চলন্ত গাড়ির সামনে দিয়ে দৌড়ে সড়ক পার হচ্ছেন পথচারীরা। মৎস্য ভবন মোড়, ঢাকা, সাম্প্রতিক ছবি। ছবি: শুভ্র কান্তি দাশ\n', 'মৎস্য ভবন মোড়েও প্রায়ই দুর্ঘটনা ঘটে। চলন্ত গাড়ির সামনে দিয়ে দৌড়ে সড়ক পার হচ্ছেন পথচারীরা। মৎস্য ভবন মোড়, ঢাকা, সাম্প্রতিক ছবি। ছবি: শুভ্র কান্তি দাশ\n', 'ইঞ্জিনিয়ার্স ইনস্টিটিউট পার হলে শাহবাগ মোড়। এই মোড় ও এর আশপাশের সড়কে মারা গেছেন নয়জন। শাহবাগ মোড়ে বঙ্গবন্ধু শেখ মুজিব মেডিকেল বিশ্ববিদ্যালয় ও বারডেম হাসপাতাল। এর সামনেও পৃথক দুটি সড়ক দুর্ঘটনায় মারা গেছেন দুজন।\n', '\n', 'পিজি হাসপাতাল পার হলে শেরাটন হোটেল। এ মোড়ে মারা গেছেন দুজন। শেরাটন পার হলেই বাংলামোটর মোড়। রিকশাচালক লতিফুর রহমান (৪৫) ২০১৭ সালের ২৬ সেপ্টেম্বর বাংলামোটর মোড়ে বাসের ধাক্কায় মারা যান। এই মোড়ে মারা গেছেন আরও দুজন।\n', '\n', 'বাংলামোটরের পর পান্থকুঞ্জ। এর ডান পাশে হোটেল সোনারগাঁও। ৩ এপ্রিল দুপুরে তিতুমীর কলেজের ছাত্র রাজীব হোসেন বিআরটিসি বাসের যাত্রী হয়ে যাচ্ছিলেন মহাখালীতে। বিআরটিসি ও আরেকটি বাসের রেষারেষিতে রাজীব হোসেনের হাত কাটা পড়ে। গত সোমবার দিবাগত রাতে তিনি মারা যান। রাজীবের আগে এই পান্থকুঞ্জ পার্কের সামনের সড়কে মারা গেছেন আরও তিনজন।\n', '\n', 'রিকশাচালক আলম মিয়া (৩৮) গত ১৮ জানুয়ারি ভোররাতে ফার্মগেট থেকে সোনারগাঁও মোড়ের দিকে যাওয়ার সময় ট্রাকের ধাক্কায় মারা যান। আর ভ্যানচালক রেনু মিয়া ২০১৭ সালের ৩১ ডিসেম্বর রাত আড়াইটার দিকে কাঠভর্তি ভ্যান নিয়ে শাহবাগ থেকে কারওয়ান বাজারে যাওয়ার সময় গাড়ির ধাক্কায় মারা যান। সার্ক ফোয়ারা ও এর আশপাশের সড়কে (কারওয়ান বাজার) দুর্ঘটনায় নিহত হন আরও ১৫ জন।\n', '\n', 'গায়ে গা লাগিয়ে দাঁড়িয়ে আছে বাসগুলো। কারওয়ান বাজার, ঢাকা, ৫ এপ্রিল। যাত্রী ও পথচারীদের জন্য ঝুঁকিপূর্ণ হলেও দেখার যেন কেউ নেই। ফার্মগেট, ঢাকা, সাম্প্রতিক ছবি। ছবি: শুভ্র কান্তি দাশ\n', 'গায়ে গা লাগিয়ে দাঁড়িয়ে আছে বাসগুলো। কারওয়ান বাজার, ঢাকা, ৫ এপ্রিল। যাত্রী ও পথচারীদের জন্য ঝুঁকিপূর্ণ হলেও দেখার যেন কেউ নেই। ফার্মগেট, ঢাকা, সাম্প্রতিক ছবি। ছবি: শুভ্র কান্তি দাশ\n', 'কারওয়ান বাজারের পর ফার্মগেট। এ মোড়েই বেপরোয়া গাড়িচালক কেড়ে নিয়েছেন আরও নয়জনের প্রাণ। ১১ এপ্রিল রুনি আক্তার নামের এক নারী ফার্মগেটে উঁচু বিভাজকের ওপর উঠতে যাচ্ছিলেন। এ সময় বেপরোয়া গতিতে একটি বাসের ধাক্কায় ওই নারীর ডান পা থেঁতলে যায়। \n', '\n', 'মণিপুরীপাড়া পার হলে বিজয় সরণি। ব্যস্ত এই মোড়ে দুর্ঘটনায় নিহত হন নয়জন। আর বিজয় সরণির কাছাকাছি উড়োজাহাজ ক্রসিং মোড় এলাকা, নভোথিয়েটার, প্রধানমন্ত্রীর কার্যালয়ের সামনে, পুরোনো বিমানবন্দর রোড ও জাহাঙ্গীর গেট এলাকায় আরও ১১ জন নিহত হন। \n', '\n', 'বেসরকারি প্রতিষ্ঠানে চাকরিজীবী রুপন দত্ত গত ৬ জানুয়ারি সকালে মোটরসাইকেলে করে উড়োজাহাজ ক্রসিং মোড় ঘোরার সময় ফার্মগেট থেকে আসা বাসের ধাক্কায় ঘটনাস্থলেই মারা যান।\n', '\n', 'কোথায় কোথায় দুর্ঘটনা এবং কেন? \n', 'প্রেসক্লাব থেকে বিজয় সরণি মোড় পর্যন্ত সড়কের নয়টি স্থানে পদচারী-সেতু রয়েছে। সেখানে তিন দিন সরেজমিনে দেখা গেছে, পদচারী-সেতু থাকতে পথচারীরা সড়কের নিচ দিয়ে ঝুঁকি নিয়ে রাস্তা পার হচ্ছেন। প্রেসক্লাব, ইঞ্জিনিয়ার্স ইনস্টিটিউশন ও শাহবাগের শিশুপার্কের সামনের পদচারী-সেতু ভবঘুরেদের দখলে। পদচারী-সেতু দিয়ে মাঝেমধ্যে দু-একজন পথচারী পার হচ্ছেন। অথচ চলন্ত গাড়ির সামনে দিয়ে সড়কের বিভিন্ন মোড় ও সড়ক বিভাজন দিয়ে ঝুঁকি নিয়ে পার হচ্ছেন পথচারীরা।\n', '\n', '৫০ বছর বয়সী সিদ্দিক জামান চাকরি করেন গুলিস্তানের একটি প্রতিষ্ঠানে। গত বুধবার তিনি প্রেসক্লাবের পদচারী-সেতুর নিচ দিয়ে দৌড়ে রাস্তা পার হন। পদচারী-সেতু থাকতে কেন এভাবে রাস্তা পার হচ্ছেন—জানতে চাইলে সিদ্দিক বললেন, সবাই তো ঝুঁকি নিয়ে পার হচ্ছেন।\n', '\n', 'মোবাইলে কথা বলতে বলতে রাস্তা পার হচ্ছেন পথচারীরা। চলন্ত বাসসহ অন্যান্য যানবাহনের সামনে হাত তুলে দৌড়ে রাস্তা পার হচ্ছেন পথচারীরা।\n', '\n', 'ঝুঁকিপূর্ণ মোড় কদম ফোয়ারায় দেখা গেল, হাইকোর্টের মাজারগেট থেকে আসা গাড়িগুলো বেপরোয়া গতি নিয়ে মৎস্য ভবন আর পল্টনের দিকে দিকে ছুটে চলেছে। আবার এসব গাড়ির সঙ্গে রিকশা, ভ্যান, ঠেলাগাড়িও বিপজ্জনকভাবে মোড় ঘুরছে।\n', '\n', 'সুপ্রিম কোর্টের প্রধান গেট থেকে বার কাউন্সিল ভবনের সামনে প্রায় দুর্ঘটনার শিকার হচ্ছেন। কারণ, কদম ফোয়ারা থেকে মৎস্য ভবন পর্যন্ত মাঝখানের সড়ক বিভাজন দিয়ে চলন্ত গাড়ির সামনে দিয়ে পার হচ্ছেন পথচারীরা। মৎস্য ভবন মোড়েও একই চিত্র।\n', '\n', 'সেগুনবাগিচার বাসিন্দা রাহাতুল ইসলাম বার কাউন্সিল ভবনের সামনে দাঁড়িয়ে বলছিলেন, পদচারী-সেতু না থাকার কারণে ব্যস্ত সড়কে খুব ঝুঁকি নিয়ে রাস্তা পার হতে হচ্ছে তাঁদের। কয়েক দিন পরপরই এখানে দুর্ঘটনায় পড়ছেন পথচারীরা।\n', '\n', 'এই মোড়ে দায়িত্বে থাকা ট্রাফিক সার্জেন্ট রেদোয়ান আহমেদ শনিবার প্রথম আলোকে বলেন, পথচারী ও চালক—কেউ কোনো কথা শোনেন না। যে যেভাবে পারছেন রাস্তা পার হচ্ছেন। সিগন্যালও মানছেন না।\n', '\n', 'ইঞ্জিনিয়ার্স ইনস্টিটিউশনের সামনের বিপজ্জনক মোড়ের সড়ক বিভাজকের কাটা অংশ দিয়ে পথচারী, বাস, রিকশা, প্রাইভেট কার, মোটরসাইকেল পার হচ্ছে। শাহবাগ থেকে ছেড়ে আসা গাড়িগুলো যখন মৎস্য ভবনের দিকে যাচ্ছে বা মৎস্য ভবন থেকে গাড়িগুলো যখন শাহবাগে যাচ্ছে, তখন সড়ক বিভাজকের ফাঁকা স্থান দিয়ে গাড়িগুলো চলন্ত ওই সব যানবাহনের সামনে দিয়ে যাচ্ছে। মোড়ের চা বিক্রেতা আলম জানালেন, মোড়ের এই সড়ক বিভাজক দিয়ে পার হতে গিয়ে এখানে প্রায়ই দুর্ঘটনা ঘটছে।\n', '\n', 'মঙ্গলবার ও বুধবার দুপুরে শাহবাগের মোড়ে দেখা যায়, ট্রাফিক সিগন্যাল কেউ মানছেই না। ট্রাফিক পুলিশের সামনে দিয়েই মোড়ে আগে বাসের অবস্থান নিশ্চিত করার জন্য বাসের চালকেরা বিপজ্জনক প্রতিযোগিতায় লিপ্ত। চালক কিংবা পথচারী—কেউ যে আইন মানছে না, তা দেখে চরম হতাশ ট্রাফিক সার্জেন্ট জাফর ইমাম। জাফর মনে করেন, পদচারী-সেতু ব্যবহার করলে দুর্ঘটনা অনেকাংশে কমে যেত। কিন্তু তা তো হচ্ছে না। দুর্ঘটনাপ্রবণ মোড় হোটেল শেরাটনের সামনেও দেখা গেল সিগন্যাল অমান্য করেই শাহবাগ থেকে ছেড়ে আসা মোটরসাইকেল, প্রাইভেট কারসহ নানা ধরনের যানবাহন কাকরাইলের দিকেও ছুটে চলে।\n', '\n', '\n', '\n', 'বাংলামোটর থেকে পান্থকুঞ্জর সামনে পর্যন্ত সড়ক কিছুটা ঢালু। আবার সার্ক ফোয়ারা মোড় থেকে বাংলামোটরের সড়কও কিছুটা ঢালু। তিন দিনেই দেখা গেল, বাংলামোটর থেকে গাড়িগুলো চরম বেপরোয়া গতি নিয়ে সার্ক ফোয়ারার দিকে যাচ্ছে। পান্থকুঞ্জের সামনে এখনো সেই লোহার খুঁটিটি বাঁকা অবস্থায় আছে। পান্থকুঞ্জের ফুটপাতে দাঁড়িয়ে পথচারী মোজাম্মেল হক বললেন, বাসগুলো বাংলামোটর থেকে যে গতিতে এদিকে ছুটে আসে, তা দেখলে ভয় লাগে। প্রতিদিন যাত্রী ওঠানোর জন্য বাসচালকদের প্রতিযোগিতার বলি হচ্ছেন নিরীহ পথচারীরা। ট্রাফিক পুলিশের সামনেই তো প্রকাশ্যে এসব ঘটনা ঘটছে। কিন্তু তাঁরা তো কিছুই বলছেন না।\n', '\n', '\n', 'দুর্ঘটনাপ্রবণ মোড় সার্ক ফোয়ারা। হাতিরঝিল হয়ে এফডিসির সামনে দিয়ে আসা গাড়ি আর পান্থপথ দিয়ে আসা গাড়িগুলো এই মোড় ঘুরে বিভিন্ন পথে যায়। আর মোড়গুলোতে ফার্মগেট-শাহবাগের গাড়িতে ঢুকছেই। কারওয়ান বাজারের সোনারগাঁও হোটেল ও সুপার স্টার হোটেলের সামনে দুর্ঘটনায় হতাহতের ঘটনা বেশি ঘটছে।\n', '\n', 'বেশ কয়েক বছর কারওয়ান বাজারে দায়িত্ব পালন করছেন ট্রাফিক পুলিশের কনস্টেবল মো. আকতার হোসেন। তিনি বললেন, চালকেরা এত দ্রুত গাড়ি চালান, তা দেখলে ভয় লাগে।\n', '\n', 'দুর্ঘটনার অবস্থান সম্পর্কে ট্রাফিক সার্জেন্টরা বলছেন, ভিআইপি সড়কের মোড়গুলোতে বেশির ভাগ দুর্ঘটনাগুলো ঘটছে। আর ফার্মগেটে সবচেয়ে বেশি দুর্ঘটনা হচ্ছে আল-রাজী হাসপাতালের সামনে। দেখা গেছে, সংসদ ভবনের সামনে দিয়ে আসা বেপরোয়া গতিতে গাড়িগুলো যখন ফার্মগেট মোড় ঘুরছে, তখনই এসব দুর্ঘটনা হচ্ছে। দুটি পদচারী-সেতু থাকলেও বেশির ভাগ পথচারী নিচ দিয়েই পার হচ্ছেন।\n', '\n', 'মণিপুরীপাড়ার সামনের সড়কেও পথচারীরা প্রায় দুর্ঘটনার শিকার হচ্ছেন। তিন বছরে অন্তত তিনজন এখানে মারা গেছেন। বিজয় সরণি মোড় হয়ে গাড়িগুলো চরম বেপরোয়া গতি নিয়ে উড়োজাহাজ মোড় পার হচ্ছে। অথচ এই মোড়েও প্রায় দুর্ঘটনা ঘটছে। ঢাকা মহানগরসহ অন্যান্য নগরে সর্বোচ্চ ৪০ কিলোমিটার গতিবেগে গাড়ি চালানোর নিয়ম।\n', '\n', 'মঙ্গলবার সন্ধ্যার আগে সেখানে দায়িত্বপ্রাপ্ত ট্রাফিক সার্জেন্ট শাহজাহান আলী প্রথম আলোকে বলেন, জেনেশুনে ঝুঁকি নিয়ে রাস্তা পার হওয়ার কারণে দুর্ঘটনার শিকার হন পথচারীরা।\n', '\n', '২৬ বছর ধরে বাস চালাচ্ছেন বিল্লাল হোসেন। এখন তিনি বিআরটিসি বাস ভাড়ায় নিয়ে চালাচ্ছেন। পান্থকুঞ্জের সামনের সড়কে দাঁড়িয়ে বিল্লাল বলেন, চালকেরাই দুর্ঘটনা ঘটাচ্ছেন। রাস্তায় যাত্রী তুলতে চালকদের প্রতিযোগিতা এর অন্যতম প্রধান কারণ।\n', '\n', 'রাতের অবস্থা\n', 'প্রথম আলোর খুঁটিয়ে দেখা ১০টি সড়ক দুর্ঘটনার চারটি ঘটেছে রাতে। রাত ১০টায় পণ্য পরিবহনকারী গাড়িগুলো রাজধানীতে ঢোকার কথা, যা শেষ হয় সকাল ছয়টায়। ভিআইপি সড়কে দায়িত্ব পালন করা ছয়জন ট্রাফিক পুলিশ জানালেন, বাস্তবে ট্রাক, পিকআপসহ বিভিন্ন পণ্যবাহী গাড়ি রাত ১০টার আগেই রাজধানীর বিভিন্ন পয়েন্ট দিয়ে ঢুকছে, চলছে সকাল ছয়টার পরেও।\n', '\n', 'ট্রাফিক পুলিশের সহকারী কমিশনার সাইফুল আলম মোজাহিদ জানান, ট্রাফিক পুলিশের সদস্যরা সড়কগুলোয় রাত ১১টা পর্যন্ত রাস্তায় থাকেন। ঢাকার গুরুত্বপূর্ণ পয়েন্টে রাতেও ট্রাফিক পুলিশ থাকেন। সাইফুল আলম আরও বললেন, রাতের রাস্তা ফাঁকা পেয়ে চালকেরা বেপরোয়াভাবে গাড়ি চালান। এ কারণে দুর্ঘটনা ঘটছে অনেক বেশি।\n', '\n', 'শনি ও মঙ্গলবার রাত সাড়ে ১১টা থেকে ১টা পর্যন্ত শাহবাগ ও মৎস্য ভবন মোড়ে অবস্থান করে দেখা যায়, শাহবাগ, মৎস্য ভবন, কদম ফোয়ারা মোড়ে কোনো ট্রাফিক পুলিশকে পাওয়া যায়নি।\n', '\n', '\n', 'অবশ্য নাম প্রকাশ না করার শর্তে দুজন ট্রাফিক সার্জেন্ট বলছেন, সারা দিন দায়িত্ব পালন করার পর ক্লান্তি ভর করে। আর রাত ১০-১১টার পর থেকে ট্রাফিক নিয়ন্ত্রণে শৈথিল্য চলে আসে।\n', '\n', 'বুধবার রাত ১২টার দিকে শাহবাগ মোড়ে ব্যবসায়ী মিজানুর রহমান বললেন, রাতের ঢাকা চলে যায় ট্রাকচালকসহ পণ্যবাহী গাড়ির দখলে। রাস্তা তখন পথচারীদের জন্য বিপজ্জনক হয়ে ওঠে। মঙ্গল ও বুধবার রাত ১২টা থেকে সাড়ে ১২টা পর্যন্ত সার্ক ফোয়ারা থেকে কদম ফোয়ারা মোড় পর্যন্ত ঘুরে দেখা গেল, উল্টো পথ ধরে চলছে রিকশা, ভ্যান, মোটরসাইকেলসহ নানা গাড়ি। আর বেপরোয়া গতি নিয়ে ছুটে চলেছে পণ্যবাহী গাড়ি।\n', '\n', '\n', 'দুর্ঘটনা বেড়েছে কেন \n', 'জাতীয় প্রেসক্লাব এলাকা থেকে বিজয় সরণি মোড় ও এর আশপাশের সড়কগুলোতে দুর্ঘটনা বেড়েছে। শাহবাগ, রমনা ও তেজগাঁও থানার তথ্য বলছে, শাহবাগ থানায় ২০১৫ সালে বেপরোয়া গাড়ি চালিয়ে মৃত্যুর ঘটনায় মামলা হয় আটটি। অথচ এর পরের বছর ২০১৬ সালে সড়ক দুর্ঘটনায় নিহত হওয়ার ঘটনায় মামলা হয়েছে ১৯টি। আর ২০১৭ সালেই মামলা হয়েছে ১৬টি। একই চিত্র তেজগাঁও থানাতেও। ২০১৫ সালে তেজগাঁও থানায় নয়টি মামলা হলেও পরের বছর সড়কে মৃত্যুর ঘটনায় মামলা হয়েছে ১৬টি। চলতি বছর শুরু থেকে ১৪ এপ্রিল পর্যন্ত এই তিনটি থানায় সড়ক দুর্ঘটনায় নিহত হওয়ার ঘটনায় আরও ১০টি মামলা করেছে ভুক্তভোগী পরিবার।\n', '\n', 'দুই যুগের বেশি সময় ধরে সড়ক দুর্ঘটনা রোধে কাজ করে যাচ্ছে নিরাপদ সড়ক চাই নামের সংগঠনটি। এর চেয়ারম্যান চিত্রনায়ক ইলিয়াস কাঞ্চন বলছিলেন, চালকেরা কোনোমতে গাড়ি চালাতে জানেন। তাঁদের নেই প্রশিক্ষণ আবার অনেকেই মাদকাসক্ত। তাঁদের সংগঠন অনেক শক্তিশালী। এ কারণে তাঁদের অনেক সাহস। তাঁরা ইচ্ছামতো গাড়ি চালান।\n', '\n', '\n', 'পাঁচজন হেলপার ও গাড়িচালকদের সঙ্গে কথা বলে জানা গেছে, বাসমালিককে দিনে দিতে হয় আড়াই হাজার থেকে তিন হাজার টাকা। বাসচালক রশিদ বলছিলেন, পাঁচ বছর আগেও দিনে বাসমালিককে দিতে হতো ১৮০০ থেকে ২০০০ টাকা। অথচ এখন গুনতে হচ্ছে ২৮০০ টাকা। তেলের খরচ, হেলপারদের বেতনসহ বিভিন্ন খরচ মেটানোর পর যদি কিছু থাকে, তা নিয়ে ঘরে ফেরেন।\n', '\n', 'বিআরটিসি বাসের সুপারভাইজার বিল্লাল হোসেন বলেন, বাসমালিক ভাড়া বাড়ানোর কারণে চালক চাপে থাকেন। দ্রুত যাত্রী তোলার জন্য প্রতিযোগিতা করতে গিয়ে দুর্ঘটনা ঘটাচ্ছেন।\n', '\n', 'বাসচালকেরা বেশি লাভের আশায় মালিকদের কাছ থেকে বাস ভাড়া নিচ্ছেন বলে জানান ঢাকা সড়ক পরিবহন সমিতির সাধারণ সম্পাদক খন্দকার এনায়েত উল্লাহ। প্রথম আলোকে তিনি বলেন, বেশি লাভের আশায় রাস্তায় চালকেরা তাড়াহুড়ো করে থাকেন। এ কারণে দুর্ঘটনা বাড়ছে। আর কম বয়সী অদক্ষ চালকেরাও বেপরোয়া গাড়ি চালিয়ে দুর্ঘটনা ঘটাচ্ছেন।\n', 'বাসচালকদের কাছে মালিকেরা যাতে এভাবে বাস বাড়া না দিতে পারেন, সে জন্য পদক্ষেপ নেওয়া হচ্ছে বলে জানান খন্দকার এনায়েত উল্লাহ।\n', '\n', '\n', 'চিত্রনায়ক ইলিয়াস কাঞ্চন মনে করেন, কয়েক বছর ধরে সড়ক দুর্ঘটনা অনেক বেড়ে গেছে। এর কারণ দুর্ঘটনায় নিহত ব্যক্তিদের নিয়ে সরকারের মাথাব্যথা নেই। ২০০৯ সালের পরপরই যেভাবে সরকারের সংশ্লিষ্ট দপ্তর সড়ক দুর্ঘটনা রোধে যেভাবে কাজ করে, এখন সেভাবে কাজ করছে না।\n', '\n', 'দিশেহারা পরিবার\n', '\n', 'খোকন মৃধা ১০ বছর ধরে কারওয়ান বাজারে কাঁচামাল টেনে সংসার চালাতেন। তাঁর বাড়ি বরিশালের বাকেরগঞ্জে। তাঁর স্ত্রী হাজেরা বেগম সেখানে এক ছেলে ও মেয়েকে নিয়ে বাস করেন। মেয়ে কণা (১৪) ও আর ছেলে অনীক (১১)। দুজনই সেখানে লেখাপড়া করছে।\n', 'খোকন মাসে সাত হাজার টাকা পাঠাতেন স্ত্রীর কাছে। সেই টাকায় টেনেটুনে সংসার চালাতেন হাজেরা। ২০১৭ সালের ১৯ ডিসেম্বর মোবাইল ফোনের মাধ্যমে জানতে পারেন, তাঁর স্বামী খোকন সড়ক দুর্ঘটনায় মারা গেছেন।\n', '\n', '\n', 'স্বামীকে হারানোর পর কীভাবে সংসার চলছে, জানতে চাইলে হাজেরা বলেন, স্বামীর আয়ে চলত সংসার। আর স্বামী মারা যাওয়ার পর দুই সন্তান নিয়ে বড় বিপদে আছেন। পরের বাড়িতে কাজ করে কোনোমতে বেঁচে আছেন। তিনি বলছিলেন, যে প্রাইভেট কারের ধাক্কায় তাঁর স্বামী মারা যান, তার মালিক অনেক বড়লোক। সেই গাড়িও তিনি ছাড়িয়ে নিয়েছেন। গাড়ির চালকও জামিনে আছেন।\n', '\n', 'জনতা ব্যাংকের নিরাপত্তারক্ষী আবুল হাশেম জাতীয় জাদুঘরের সামনে মারা যান গত ৭ জানুয়ারি। তাঁর চাচাতো ভাই মিজানুর রহমান বললেন, ঢাকায় চাকরি করে দুই ছেলে সাইদুল ও হাসানের লেখাপড়ার খরচ চালাতেন তাঁর ভাই। এখন তাঁদের খরচ কে চালাবে? লেখাপড়া ছেড়ে এখন তাঁরা কাজে নেমেছেন।\n', '\n', '\n', 'গত ১৮ জানুয়ারি সড়ক দুর্ঘটনায় নিহত আলম মিয়ার দুই মেয়ে। ১০ বছর বয়সী আরেফিন ও চার বছর বয়সী আইরিন। আলমের ভাই বেলাল প্রধান বলেন, বড় কষ্ট করে আলমের স্ত্রী বেবীই এখন সংসার চালাচ্ছেন।\n', '\n', 'কদম ফোয়ারার কাছে নিহত যুবক বিশাল থাকতেন পুরান ঢাকার আগা সাদেক লেনে। তাঁর মামা রাজকুমার রায় প্রথম আলোকে বলেন, বিশাল যখন ছোট, তখন তার বাবা মারা যান। তার মা অনেক কষ্ট করে বিশালকে বড় করেছেন। কিন্তু সড়ক দুর্ঘটনায় বিশাল মারা যাওয়ার পর তাঁর মা এখন পাগলপ্রায়।\n', '\n', '\n', '\n', 'জীবনের দাম কয়েক হাজার টাকা \n', 'লতিফুর রহমান (৪৫) ঢাকায় রিকশা চালিয়ে জীবিকা নির্বাহ করতেন। তাঁর বাড়ি দিনাজপুরের বিরল থানার মির্জাপুরে গ্রামে। লতিফুর বাংলামোটর মারা যান ২০১৭ সালে। তাঁর চার ছেলে। বড় ছেলে সাইদুল ইসলাম এখন গ্রামে রিকশা চালান। সাইদুর ও রাশেদ হোটেলে কাজ করেন। সবার ছোট শফিকের বয়স ১৭ মাস।\n', '\n', 'লতিফুরের ভাইপো মনজুরুল ইসলাম বললেন, চাচা ঢাকায় মারা যাওয়ার পর তাঁর সংসার তছনছ হয়ে যায়। আগে তাঁর ছেলেরা লেখাপড়া করত। তাঁর মৃত্যুর পর সবাই এখন কাজ করে।\n', '\n', '\n', 'মনজুরুল বললেন, ৩০ হাজার টাকায় আট নম্বর বাসের চালক আসামি ইব্রাহীমের সঙ্গে আপস হয়ে গেছে তাঁদের। এ ব্যাপারে তদন্ত কর্মকর্তা শাহবাগ থানার উপপরিদর্শক (এসআই) আনোয়ার হোসেন প্রথম আলোকে বলেন, ‘বাদী-বিবাদী আপস করেছেন। আমাদের কাছে আপসনামা জমা দিয়েছেন।’\n', ' \n', '\n', 'আসামি ইব্রাহীমের অব্যাহতি চেয়ে আদালতের কাছে আবেদন করেছেন পুলিশ কর্মকর্তা আনোয়ার। আবেদনে বলা হয়েছে, বাদী-বিবাদী আপস করেছেন। অভিযোগের পক্ষে বা বিপক্ষে সাক্ষ্য-প্রমাণ হাজির করবেন না।\n', '\n', '২০১৭ সালের ২৯ ডিসেম্বর পান্থকুঞ্জ পার্কের সামনে মারা যান আবু ইউসুফ (৩০)। চাঁদপুরের কচুয়ার তুলপাই গ্রামের বাসিন্দা তিনি। এ ঘটনায় নিহত ব্যক্তির বাবা অলিউল্লাহ বাদী হয়ে মামলা করেন। একমাত্র ছেলেকে হারিয়ে অলিউল্লাহ এখন কুমিল্লায় রিকশা চালান। তাঁর স্ত্রী মানজুমা জানালেন, ‘৫০ হাজার টাকায় আসামির সঙ্গে আপস করেছেন। আনোয়ার দারোগা আপস করে দিয়েছেন।’ শাহবাগ থানার কর্মকর্তা আনোয়ার এ মামলাতেও চূড়ান্ত প্রতিবেদন দিয়ে বলেছেন, বাদী আসামির সঙ্গে আপস করেছেন। তাই আসামির অব্যাহতি চেয়েছেন।\n', '\n', 'বেপরোয়া গাড়িয়ে চালিয়ে মানুষ হত্যার সর্বোচ্চ শাস্তি তিন বছর। দণ্ডবিধির ৩০৪-খ ও ২৭৯ ধারায় করা এসব মামলা আপসযোগ্য নয় বলে মন্তব্য করেন ঢাকা জেলার প্রধান সরকারি কৌঁসুলি (পিপি) খন্দকার আবদুল মান্নান। পুলিশ এভাবে আদালতে প্রতিবেদন দিয়ে আসামির অব্যাহতি চাওয়া বেআইনি হয়েছে বলে মন্তব্য করেন পিপি মান্নান।\n', '\n', 'চিত্রনায়ক ইলিয়াস কাঞ্চন জানান, গাড়িচাপা দিয়ে কোনো রকমভাবে ঘটনাস্থল থেকে পালিয়ে আসতে পারলে আর কিছুই হয় না চালকের। আর গাড়িচাপা দিয়ে মানুষ হত্যার ঘটনায় সাজা হয় না বললেই চলে।\n', '\n', 'ইলিয়াস কাঞ্চন মনে করেন, সড়ক দুর্ঘটনা কমবে, যদি পথচারী নিজে সচেতন হন। পথচারীদের উদ্দেশে তাঁর বক্তব্য, ‘আপনি রাস্তায় নামবেন আর সাবধান হবেন না, তাহলে তো দুর্ঘটনা ঘটবেই। আপনাকে-আমাকেই আগে সাবধান হয়ে পথ চলতে হবে। আমি অসাবধান হলে চালক কেন আমাকে বাঁচাবে। আমাদেরই সাবধান হতে হবে। কারণ জীবন আমার। আমাকে রক্ষা করতে হবে।’\n', '\n', '\ufeff"৩৪ বছর পর আবার"\n', '\n', 'কাঠমান্ডুতে ইউএস-বাংলার উড়োজাহাজ বিধ্বস্তের ৩৪ বছর আগে ঢাকায় এমন একটা বড় ধরনের দুর্ঘটনা ঘটেছিল। সেটা ছিল বাংলাদেশ বিমানের একটি উড়োজাহাজ। তাতে নিহত হন ৪৫ জন যাত্রী ও ক্রু। তবে গতকালের ঘটনা আগের দুর্ঘটনাকে ছাপিয়ে গেছে।\n', '\n', 'বেসামরিক বিমান চলাচল কর্তৃপক্ষের একটি সূত্র জানায়, এই ৩৪ বছরে দেশে-বিদেশে বাংলাদেশি যাত্রীবাহী উড়োজাহাজের দুর্ঘটনার ঘটনা আছে অন্তত ৩৫ টি। এই দুটি ছাড়া আর কোনোটিতে প্রাণহানির ঘটনা ঘটেনি।\n', '\n', 'দেশীয় যাত্রীবাহী বিমানের প্রথম বড় ধরনের দুর্ঘটনাটি ঘটে ১৯৮৪ সালের ৪ আগস্ট। ওইদিন বাংলাদেশ বিমান এয়ারলাইনসের একটি ফকার উড়োজাহাজে (এফ-২৭) চট্টগ্রাম থেকে ঢাকায় আসার পথে বিধ্বস্ত হয়। তাতে যাত্রী, ক্রুসহ ৪৫ জন নিহত হন। ওই উড়োজাহাজের বৈমানিক ছিলেন ক্যাপ্টেন কায়েস এবং সহ-বৈমানিক ছিলেন রোখসানা।\n', '\n', 'এরপর ১৯৯১ সালের ১৫ জুন বাংলাদেশ বিমানের একটি এফ-২৮ উড়োজাহাজ রাজশাহী বিমানবন্দরে অবতরণের সময় রানওয়ে থেকে ছিটকে পড়ে। তবে এতে কোনো হতাহতের ঘটনা ঘটেনি। ১৯৯২ সালে ঢাকায় একটি এটিপি উড়োজাহাজ, পরের বছর ডিসি-১০ ঢাকায় দুর্ঘটনায় পড়ে। এরপর ঢাকা, চট্টগ্রাম, সিলেট, কাঠমান্ডু, লন্ডন, রিয়াদ, সিঙ্গাপুর, নয়াদিল্লি, মাস্কাট, দুবাই ও কলকাতায় ২৮টি বাংলাদেশি যাত্রীবাহী বিমান দুর্ঘটনার মুখে পড়ে। তবে কোনো প্রাণহানির ঘটনা ঘটেনি।\n', '\n', 'এর বাইরে বিভিন্ন সময়ে ফ্লাইং ক্লাব ও বিমানবাহিনীর বেশ কটি প্রশিক্ষণ বিমান দুর্ঘটনার ঘটনা আছে। তাতে হতাহতের সংখ্যাও অনেক। এর মধ্যে ১৯৯৮ সালের ২৭ সেপ্টেম্বর প্রশিক্ষণ উড্ডয়নের সময় এয়ার পারাবতের একটি বিমানে আগুন ধরে গিয়ে ঢাকার পোস্তগোলায় বিধ্বস্ত হয়। তাতে নিহত হন কথাসাহিত্যিক সেলিনা হোসেনের মেয়ে বৈমানিক ফারিয়া লারা ও সৈয়দ রফিকুল ইসলাম। ২০০২ সালের ৭ জুন পারাবতের আরেকটি প্রশিক্ষণ বিমান দুর্ঘটনায় নিহত হন পাইলট মুখলেছুর রহমান সাকিব। এসব দুর্ঘটনার পর বন্ধ হয়ে যায় বেসরকারি এয়ারলাইনস এয়ার পারাবত।\n', '\ufeff"রাজীবের শারীরিক অবস্থার অবনতি"\n', '\n', 'সড়ক দুর্ঘটনায় ডান হাত হারানো রাজীব হোসেনের শারীরিক অবস্থার অবনতি ঘটেছে। তাঁর মাথায়ও আঘাত রয়েছে। ঢাকা মেডিকেল কলেজ হাসপাতালের সাধারণ ওয়ার্ড থেকে তাঁকে নিবিড় পরিচর্যা কেন্দ্রে (আইসিইউ) স্থানান্তর করা হয়েছে। তাঁর চিকিৎসায় গঠন করা হয়েছে সাত সদস্যের মেডিকেল বোর্ড।\n', '\n', 'রাজীব হোসেনের চিকিৎসার যাবতীয় খরচ সরকার বহন করবে বলে ঘোষণা দিয়েছেন স্বাস্থ্য ও পরিবারকল্যাণমন্ত্রী মোহাম্মদ নাসিম। সুস্থ হলে তাঁকে সরকারি চাকরি দেওয়ার আশ্বাসও দিয়েছেন মন্ত্রী। গতকাল বৃহস্পতিবার চিকিৎসাধীন রাজীবকে দেখার পর মন্ত্রী সাংবাদিকদের এসব কথা বলেন।\n', '\n', 'এদিকে, এ ঘটনায় গ্রেপ্তার দুই গাড়িচালকের দুই দিনের রিমান্ড মঞ্জুর করেছেন আদালত।\n', '\n', 'রাজীবের চিকিৎসা নিয়ে গতকাল সকাল সাড়ে ৯টায় ঢাকা মেডিকেল কলেজ হাসপাতালের অর্থোপেডিকস বিভাগের প্রধান শামসুজ্জামান শাহীনের নেতৃত্বে আলোচনায় বসেন চিকিৎসকেরা। পরে শামসুজ্জামান শাহীন প্রথম আলোকে বলেন, সেরা চিকিৎসকদের নিয়ে সাত সদস্যের মেডিকেল বোর্ড গঠন করা হয়েছে। রাজীবের সিটি স্ক্যান করা হয়েছে। ফলাফলে দেখা গেছে, তাঁর মাথার খুলিতে ফাটল ধরেছে। চোখের পেছনে মস্তিষ্কে পানি ও রক্ত জমেছে। এ জন্য ওষুধ দেওয়া হয়েছে। যদি তাতে না সারে, তাহলে অপারেশন করতে হবে।\n', '\n', 'রাজীবের ছোট খালা খাদিজা বেগম প্রথম আলোকে বলেন, বুধবার বিকেলে ঢাকা মেডিকেল কলেজ হাসপাতালে ভর্তির পর ১০১ নম্বর ওয়ার্ডের একটি বেডে রাখা হয় রাজীবকে। রাজীব তখন কিছু কথাবার্তাও বলেন। তাঁর মাথায় ও হাতে ব্যথা করছে-এসব বলেন। রাত ১২টার দিকে তাঁর বেশ জ্বর আসে। তখন সাড়ে ১২টার দিকে ডাক্তাররা তাঁকে আইসিইউতে নিয়ে যান। এরপর থেকে তিনি আইসিইউতেই আছেন।\n', '\n', 'আইসিইউতে রাজীবকে দেখার পর স্বাস্থ্যমন্ত্রী সাংবাদিকদের বলেন, রাজীব মা-বাবা হারানো এতিম। এ কারণে সরকার তাঁর যাবতীয় চিকিৎসার খরচ বহন করবে। তাঁর আরও দুই ভাইয়ের ভবিষ্যতের দিকটি খেয়াল রেখে তিনি সুস্থ হলে তাঁকে সরকারি চাকরি দেওয়া হবে। এ সময় সাংবাদিকের এক প্রশ্নের জবাবে মন্ত্রী বলেন, রাজীব সুস্থ হওয়ার পর মেডিকেল বোর্ড যদি মনে করে, তাঁর হাত পুনঃস্থাপন করা যাবে, তাহলে সরকারের পক্ষ থেকে এ ব্যবস্থাও নেওয়া হবে।\n', '\n', 'ঢাকা মেডিকেল কলেজ হাসপাতালে স্থানান্তরের আগে রাজধানীর শমরিতা হাসপাতালে রাজীবের চিকিৎসা ব্যয়ের বিল এক দিনেই দাঁড়িয়েছিল ১ লাখ ২৬ হাজার টাকা। স্বজনেরা সব টাকা পরিশোধ করতে পারেননি। ৩৫ হাজার টাকা দিয়েছেন। বাকি টাকা পরে দেবেন-এমন লিখিত দেওয়ার পর বিকেলে রাজীবকে ঢাকা মেডিকেল কলেজ হাসপাতালে স্থানান্তরের অনুমতি দেওয়া হয়।\n', '\n', 'শমরিতা হাসপাতালের বিলের বিষয়ে সাংবাদিকেরা দৃষ্টি আকর্ষণ করলে মোহাম্মদ নাসিম বলেন, সেখানে কত খরচ হয়েছে, তার হিসাব নেওয়া হবে। ওই টাকাও সরকারের পক্ষ থেকে পরিশোধ করা হবে।\n', '\n', 'রিমান্ডে দুই চালক\n', 'রাজীব হোসেনের ডান হাত হারানোর ঘটনার মামলায় গ্রেপ্তার হওয়া দুই বাসচালককে গতকাল বেলা দুইটার দিকে আদালতে হাজির করে পুলিশ। মামলার তদন্ত কর্মকর্তা শাহবাগ থানার উপপরিদর্শক (এসআই) আফতাব আলী এঁদের তিন দিনের রিমান্ডে নেওয়ার আবেদন করেন। ঢাকার মহানগর হাকিম আবদুল্লাহ আল মাসুদ দুই আসামিকে দুই দিন করে এই রিমান্ডে নেওয়ার আদেশ দেন।\n', '\n', 'রিমান্ড আবেদনে বলা হয়, এই দুই গাড়িচালকের জাতীয় পরিচয়পত্র এখনো পাওয়া যায়নি। তাই সন্দেহ করা হচ্ছে, তাঁরা তাঁদের প্রকৃত ঠিকানা গোপন করেছেন। ঘটনার তদন্ত শেষ না হওয়া পর্যন্ত তাঁদের জামিন দিলে তাঁরা পালিয়ে যেতে পারেন। সুষ্ঠু তদন্তের স্বার্থে তাঁদের জিজ্ঞাসাবাদ করা প্রয়োজন।\n', '\n', 'আদালতে আসামি মো. খোরশেদ আলীর পক্ষে গতকাল কোনো আইনজীবী ছিলেন না। এ সময় তিনি আদালতকে জানান, ২৭ বছর ধরে তিনি গাড়ি চালাচ্ছেন। তিন বছর আগে জানতে পারেন, তাঁর লাইসেন্স ভুয়া। পরে তিনি আসল লাইসেন্স নেন। তাঁর দাবি, ঘটনার দিন তাঁর গাড়ি ব্রেক ফেল করেছিল। তাই তিনি আগে থেকেই সিগন্যালে দাঁড়ানো বিআরটিসির গাড়ির সঙ্গে লাগিয়ে দেন।\n', '\n', 'গত মঙ্গলবার বিআরটিসির একটি দোতলা বাসের পেছনের ফটকে দাঁড়িয়ে গন্তব্যে যাচ্ছিলেন রাজধানীর মহাখালীর সরকারি তিতুমীর কলেজের স্নাতকের (বাণিজ্য) দ্বিতীয় বর্ষের ছাত্র রাজীব হোসেন (২১)। হাতটি বেরিয়ে ছিল সামান্য বাইরে। হঠাৎই পেছন থেকে একটি বাস বিআরটিসির বাসটিকে পেরিয়ে যাওয়ার বা ওভারটেক করার জন্য বাঁ দিকে গা ঘেঁষে পড়ে। দুই বাসের প্রবল চাপে রাজীবের হাত শরীর থেকে বিচ্ছিন্ন হয়ে যায়। দু-তিনজন পথচারী দ্রুত তাঁকে পান্থপথের শমরিতা হাসপাতালে নিয়ে যান। কিন্তু চিকিৎসকেরা চেষ্টা করেও বিচ্ছিন্ন সে হাতটি রাজীবের শরীরে আর জুড়ে দিতে পারেননি।\n', '\n', '\ufeff"পুলিশের টর্চের আলোয় নিভে গেল দুই জীবন"\n', '\n', 'হাইওয়ে পুলিশের টর্চ লাইটের আলোয় নিয়ন্ত্রণ হারিয়ে ফেলেন বাসচালক। এতে বাসের নিচে চাপা পড়ে একটি বাইসাইকেল। বাসটিও গিয়ে পড়ে রাস্তার পাশে পুকুরে। ঘটনাস্থলেই প্রাণ হারান সাইকেল আরোহী এক কলেজছাত্র। হাসপাতালে নেওয়ার পথে মারা যায় বাসের যাত্রী এক শিশু।\n', 'ময়মনসিংহের নান্দাইল উপজেলার পালাহার এলাকায় ময়মনসিংহ-কিশোরগঞ্জ আঞ্চলিক মহাসড়কে গত রোববার রাতে এ ঘটনা ঘটে বলে অভিযোগ করেছেন বাসের যাত্রী ও প্রত্যক্ষদর্শীরা। পরে উত্তেজিত জনতা ঘটনাস্থলে থাকা দুই পুলিশ সদস্যকে ধরে মারধর করে। আগুন ধরিয়ে দেয় তাঁদের মোটরসাইকেলে।\n', 'বাসচাপায় নিহত কলেজছাত্রের নাম জাহাঙ্গীর আলম। নান্দাইলের মুশুলি ইউনিয়নের পালাহার গ্রামের মৃত সৈয়দ মিয়ার ছেলে তিনি। পড়তেন কিশোরগঞ্জের গুরুদয়াল কলেজে সম্মান দ্বিতীয় বর্ষে। পড়াশোনার পাশাপাশি তিনি একটি বহুজাতিক কোম্পানিতেও চাকরি করতেন। আর নিহত শিশুটির পরিচয় পাওয়া যায়নি। বয়স আনুমানিক পাঁচ বছর।\n', 'ঘটনার রাতে ও গতকাল সোমবার দুর্ঘটনাকবলিত বাসটির অন্তত ১৫ জন যাত্রী এবং পালাহার ও আগমুশুলি গ্রামের অনেক প্রত্যক্ষদর্শীর সঙ্গে এই প্রতিবেদকের কথা হয়। তাঁরা অভিযোগ করেন, হাইওয়ে পুলিশ মহাসড়কে যানবাহন থামিয়ে চালকদের কাছ থেকে টাকা তুলছিল। রাত সাড়ে আটটার দিকে চট্টগ্রামগামী একটি যাত্রীবাহী বাস পুলিশের থামানো যানবাহনকে পাশ কাটিয়ে কিশোরগঞ্জের দিকে যেতে অগ্রসর হয়। তখন পুলিশ সদস্যরা চালকের চোখে টর্চ লাইটের আলো ফেললে চালক বাসের নিয়ন্ত্রণ হারিয়ে ফেলেন। চাপা দেয় সামনে থাকা একটি বাইসাইকেল। বাসটি রাস্তা থেকে পড়ে যায় পাশের পুকুরে। বাসচাপায় ঘটনাস্থলেই মারা যান সাইকেল আরোহী জাহাঙ্গীর। হাসপাতালে নেওয়ার পথে মারা যায় শিশু। বাসে থাকা ৪০ যাত্রীর প্রায় সবাই আহত হন।\n', 'প্রত্যক্ষদর্শীরা বলেন, এ ঘটনায় সেখানে থাকা জনতা উত্তেজিত হয়ে পড়ে। তারা হাইওয়ে থানা-পুলিশের উপপরিদর্শক (এসআই) প্রদীপ কুমার মজুমদার ও কনস্টেবল মো. কামাল মিয়াকে ধরে মারধর করেন। পুলিশের মোটরসাইকেলে আগুন ধরিয়ে দেন। গণপিটুনিতে আহত হয়েও দুই পুলিশ সদস্য ঘটনাস্থল থেকে পালাতে সক্ষম হন। অন্যরা পালিয়ে যান আগেই। এরপর শত শত লোক জাহাঙ্গীরের মৃত্যুর প্রতিবাদে মহাসড়ক অবরোধ করে বিক্ষোভ করেন। খবর পেয়ে নান্দাইল মডেল থানা থেকে পুলিশ সদস্যরা ঘটনাস্থলে গিয়ে জনতাকে শান্ত করে। রাত সাড়ে ১০টার দিকে স্থানীয় সাংসদ আনোয়ারুল আবেদিন খান ঘটনাস্থল পরিদর্শন করেন। পুড়ে যাওয়া নিজেদের মোটরসাইকেলটি গভীর রাতে উদ্ধার করে নিয়ে যায় হাইওয়ে পুলিশ।\n', 'গতকাল বাড়িতে গিয়ে দেখা যায় নিহত কলেজছাত্র জাহাঙ্গীরের মা রোকেয়া বেগম (৫০) ঘটনার পর থেকে বারবার মূর্ছা যাচ্ছেন। তিনি বলেন, ‘আমার পুত লেহাপড়া শিইখ্যা দেশ ও দশের উপহার করব, এইডা ভাইব্যা হেরে কলেজে পাডাইছলাম। আমার ছেড়া কেরে মরল, এইডার জওয়াব চাই।’\n', 'গ্রামবাসীর অভিযোগ, নান্দাইল হাইওয়ে থানা-পুলিশ রাতে মহাসড়কে চলাচলকারী যানবাহন থামিয়ে চাঁদাবাজি করে। পুলিশ মুশুলি ও পালাহারের মাঝে নির্জন স্থানটিতে প্রতিদিন বিকেল থেকে অবস্থান নেয়। রাত হলেই তারা গাড়িচালকদের চোখে টর্চ লাইটের আলো ফেলে গাড়ি থামিয়ে চাঁদাবাজি করে। \n', 'সাংসদ আনোয়ারুল আবেদিন খান প্রথম আলোকে বলেন, ‘ঘটনাস্থলে যাওয়ার পর গ্রামবাসী আমার কাছেও অভিযোগ করেছে যে প্রতি রাতে পুলিশ ওই স্থানে লাইটের আলোয় যানবাহন থামিয়ে চাঁদাবাজি করে।’\n', 'এ বিষয়ে জানতে চাইলে নান্দাইল হাইওয়ে থানা পুলিশের ভারপ্রাপ্ত কর্মকর্তা (ওসি) মো. মামুন রহমান প্রথম আলোকে বলেন, ‘আমার কাছে পুলিশের চাঁদাবাজির অভিযোগ নেই’। আগের রাতের ঘটনা সম্পর্কে তিনি বিস্তারিত বলতে অস্বীকৃতি জানান। তবে জানান, আগের রাতে আহত এসআই প্রদীপ কুমার নান্দাইল উপজেলা স্বাস্থ্য কমপ্লেক্সে চিকিৎসাধীন আছেন।\n', 'আর নাম প্রকাশে অনিচ্ছুক হাইওয়ে পুলিশের এক সদস্য রোববার রাতে দুই পুলিশ সদস্যের গণপিটুনির শিকার হওয়ার কথা প্রথম আলোর কাছে স্বীকার করেছেন।\n', '\ufeff"সংকেত নিয়ে ভুল-বোঝাবুঝি"\n', '\n', 'অবতরণের বিষয়ে কাঠমান্ডুর ত্রিভুবন আন্তর্জাতিক বিমানবন্দরের নিয়ন্ত্রণ টাওয়ারের ভুল সংকেতের কারণে উড়োজাহাজটি বিধ্বস্ত হতে পারে বলে সন্দেহ ইউএস-বাংলা এয়ারলাইনস কর্তৃপক্ষের। তবে ত্রিভুবন বিমানবন্দর কর্তৃপক্ষ বলেছে, নিয়ন্ত্রণকক্ষ থেকে দেওয়া নির্দেশনা অনুযায়ী উড়োজাহাজটি অবতরণ করেনি।\n', '\n', 'এরই মধ্যে নিয়ন্ত্রণ টাওয়ারের সঙ্গে পাইলটদের কথোপকথনের একটি অডিও গতকাল সোমবার ইউটিউবে ছড়িয়ে পড়ে। সেই কথোপকথনে সংকেত নিয়ে ভুল-বোঝাবুঝির বিষয়টি স্পষ্ট বলে মনে করছেন অভিজ্ঞ পাইলটরা।\n', '\n', 'নেপালের সংবাদমাধ্যমগুলোকে প্রত্যক্ষদর্শীরা বলেছেন, উড়োজাহাজটি খুব নিচু দিয়ে উড়ছিল এবং হঠাৎ তীক্ষ্ণ বাঁক নেয়। এরপর উড়োজাহাজটি অদৃশ্য হয়ে যায় এবং ধোঁয়া উঠতে দেখা যায়।\n', '\n', 'কাঠমান্ডুর ত্রিভুবন আন্তর্জাতিক বিমানবন্দরের রানওয়ে একটি। রানওয়ের দক্ষিণ দিকের সংকেত জিরো টু (০২)। আর উত্তর দিকের রানওয়ের সংকেত টু জিরো (২০)। বিমানবন্দরের এয়ার ট্রাফিক নিয়ন্ত্রণ টাওয়ারের (এটিসি) সঙ্গে পাইলটের যে কথোপকথন শোনা যায়, উড়োজাহাজটিকে প্রথমে রানওয়ের জিরো টু অর্থাৎ দক্ষিণ দিক দিয়ে নামতে বলে টাওয়ার। এর কিছুক্ষণ পরেই সেটিকে উত্তর দিক থেকে নামতে বলা হয়। এরপর আবার বিমানটিকে সেদিকে যেতে মানা করা হয়। শেষ চার মিনিটের কথোপকথন শেষে টাওয়ার থেকে চিৎকার করে উড়োজাহাজটিকে ঘুরতে বলা হচ্ছিল।\n', '\n', 'বিমানবন্দর নিয়ন্ত্রণ টাওয়ারের সঙ্গে বেতার যোগাযোগের ক্ষেত্রে ইউএস-বাংলার সংকেত ছিল বিএস-২১১। টাওয়ার থেকে ডাকা হচ্ছিল বাংলা স্টার টু ওয়ানওয়ান নামে।\n', '\n', 'কথোপকথনের প্রথমে টাওয়ার থেকে বলা হয় ‘রানওয়ে জিরো টু ইজ ক্লিয়ারড’। অর্থাৎ দক্ষিণ রানওয়েতে বিমানটি নামতে পারে। এর মধ্যেই জিরো টুতে আরেকটি উড়োজাহাজকে নামতে সংকেত দেয় টাওয়ার। এরপরের কথোপকথনগুলো ছিল এ রকম\n', '\n', 'টাওয়ার: আপনারা রানওয়ে টু জিরোর (উত্তর) দিকে যাচ্ছেন।\n', '\n', 'পাইলট: হ্যাঁ, ম্যাডাম।\n', '\n', 'এর মধ্যেই দক্ষিণের রানওয়েতে অন্য উড়োজাহাজটি নামার চূড়ান্ত সংকেত দেয় টাওয়ার। এরই মধ্যে ইউএস-বাংলার বিমানটিকে উত্তরের দিকে যেতে নিষেধ করে।\n', '\n', 'পরের কথোপকথনটা ছিল এ রকম:\n', '\n', 'টাওয়ার: বাংলাস্টার টু ওয়ানওয়ান আমি আবারও বলছি। রানওয়ে টু জিরোর (উত্তর) দিকে না যেতে। বর্তমান অবস্থা বজায় রাখুন।\n', '\n', 'পাইলট: আমরা ডান দিকে বৃত্তাকার পথে ঘুরে আসছি। ডান দিকে ঘুরে ডান পথে রানওয়ের জিরো টুর (দক্ষিণে) দিকে যাচ্ছি।\n', '\n', 'টাওয়ার: ঠিক আছে, খুব ভালো। কিন্তু ল্যান্ড করবেন না। রানওয়ে জিরো টুতে ট্রাফিক চূড়ান্ত অবস্থায় আছে।\n', '\n', 'টাওয়ার: বর্তমান অবস্থা বজায় রাখতে পারেন।\n', '\n', 'কিছুক্ষণের মধ্যেই দুটি রানওয়ের মধ্যে কোনটিতে পাইলট নামতে চান সে বিষয়ে জানতে চায় টাওয়ার।\n', '\n', 'টাওয়ার: বাংলাস্টার টু ওয়ানওয়ান। কোন রানওয়েতে নামতে চান। জিরো টু অথবা টু জিরো।\n', '\n', 'পাইলট: আমরা টু জিরোতে (উত্তর রানওয়ে) নামতে চাই। (কথোপকথনের ১ মিনিট ২২ সেকেন্ড)\n', '\n', 'টাওয়ার: ঠিক আছে। রানওয়ে টু জিরো ল্যান্ডিংয়ের জন্য ক্লিয়ার। বাতাসের গতি ২৭০ ডিগ্রি ৬ নট।\n', '\n', 'পাইলট: জানলাম (কপিড)। ল্যান্ডিংয়ের জন্য ক্লিয়ার।\n', '\n', 'টাওয়ার: বাংলাস্টার আপনারা কি রানওয়ে দেখতে পাচ্ছেন, নিশ্চিত করুন।\n', '\n', 'পাইলট: নেগেটিভ স্যার\n', '\n', 'টাওয়ার: বাংলাস্টার টু ওয়ানওয়ান ডানে ঘুরুন...এখনো রানওয়ে দেখতে পাচ্ছেন না?\n', '\n', 'পাইলট: হ্যাঁ, পাচ্ছি...ল্যান্ডিংয়ের জন্য অনুমতি চাচ্ছি। (রিকোয়েস্টিং ক্লিয়ার টু ল্যান্ড স্যার।)\n', '\n', 'টাওয়ার: হ্যাঁ, অনুমতি দেওয়া হলো। (২ মিনিট ২২ সেকেন্ড)\n', '\n', 'এতক্ষণ রানওয়ের উত্তর অংশে নামার কথোপকথন চলছিল। উত্তর অংশে নামার অনুমতি পাওয়ার ঠিক এক মিনিটের মাথাতেই পাইলট আবার দক্ষিণ (জিরো টু) রানওয়েতে অবতরণ করতে যাচ্ছেন বলে জানালেন। টাওয়ারও অনুমোদন দিল। এ সময়ই আবার পাইলট টাওয়ারকে জিজ্ঞেসও করলেন তাঁদের অবতরণের অনুমোদন দেওয়া হয়েছে কি না? জিরো টুতে অনুমোদন দেওয়ার ঠিক ৫০ সেকেন্ড পরে টাওয়ার চিৎকার করে ডান দিকে ঘুরতে বলে। এর কিছুক্ষণ পরেই রানওয়ে বন্ধের ঘোষণা আসে।\n', '\n', 'শেষ কথোপকথনটা ছিল এ রকম:\n', '\n', 'পাইলট: বাংলাস্টার টু ওয়ান ওয়ান রানওয়ে জিরো টুতে (দক্ষিণ) ল্যান্ডিং করতে যাচ্ছে। (ল্যান্ডিং অন জিরো টু। বাংলাস্টার টুওয়ান ওয়ান।)\n', '\n', 'টাওয়ার: রানওয়ে জিরো টু (দক্ষিণ) ল্যান্ডিংয়ের জন্য ঠিক আছে। (রজার, রানওয়ে জিরো টু ক্লিয়ার টু ল্যান্ড বাংলাস্টার টু ওয়ান ওয়ান)\n', '\n', 'এরপরে টাওয়ার অন্য বিষয়ে কিছু কথা বলে। কিছু কথা হয় টাওয়ারের ভেতরে নেপালি ভাষায়। এ সময় টাওয়ার থেকে ইউএস-বাংলাকে বলা হয়, আপনারা কি বর্তমান অবস্থা বজায় রাখতে পারবেন?\n', '\n', 'পাইলট:...স্যার আমরা কি নামতে পারি (...স্যার আর উই ক্লিয়ার টু ল্যান্ড?)\n', '\n', 'টাওয়ার: বাংলাস্টার টু ওয়ান ওয়ান আমি আবারও বলছি ঘুরুন। (বাংলাস্টার টুওয়ান ওয়ান আইসে অ্যাগেইন, টার্ন...)\n', '\n', 'এর মধ্যে কিছু গোলোযোগের মতো শোনা যায়। কয়েক মিনিটের মধ্যে টাওয়ার আবার সক্রিয় হয়ে রানওয়ে বন্ধের ঘোষণা দেয়।\n', '\n', 'ইউটিউবে এই কথোপথন শোনার পর ঢাকায় একজন অভিজ্ঞ পাইলট প্রথম আলোকে বলেন, ইউএস-বাংলার উড়োজাহাজটি প্রথমে জিরো টুর দিকে নামছিল। তখন টাওয়ার থেকে টু জিরোর দিকে যেতে বলা হয়। এত নিচে নেমে আসার পর উড়োজাহাজকে দিক পরিবর্তন করতে বলা ঠিক হয়নি।\n', '\n', 'দুই পক্ষের বক্তব্য\n', '\n', 'রাজধানীর বারিধারায় গতকাল সন্ধ্যায় ইউএস-বাংলা এয়ারলাইনসের প্রধান নির্বাহী কর্মকর্তা (সিইও) ইমরান আসিফ সাংবাদিকদের বলেন, নেপালের এটিসির (এয়ার ট্রাফিক কন্ট্রোল) সঙ্গে পাইলটদের কথোপকথনের একটি রেকর্ড ইউটিউবে এসেছে। তাতে এটিসির পক্ষ থেকে পাইলটদের ভুল বার্তা দেওয়ার একটা প্রবণতা দেখা যাচ্ছে। তিনি বলেন, ‘আমরা সন্দেহ করছি, আমাদের পাইলটদের ভুল বার্তা দেওয়ার কারণে এই দুর্ঘটনাটি সম্ভবত ঘটেছে।’\n', '\n', 'ইমরান আসিফ বলেন, ওই ফ্লাইটের ক্যাপ্টেন ছিলেন একজন অভিজ্ঞ পাইলট। তিনি পাইলটদের প্রশিক্ষকও ছিলেন।\n', '\n', 'ত্রিভুবন আন্তর্জাতিক বিমানবন্দরের মহাব্যবস্থাপক রাজকুমার ছেত্রীর বরাত দিয়ে বার্তা সংস্থা রয়টার্সের প্রতিবেদনে বলা হয়, বিধ্বস্ত হওয়ার আগ পর্যন্ত উড়োজাহাজটির পাইলট নিয়ন্ত্রণকক্ষকে জানিয়েছিলেন, কোনো সমস্যা নেই। তবে পাইলট উড়োজাহাজটিকে বিমানবন্দরের উত্তর-পূর্ব দিক থেকে অবতরণ করাতে চাচ্ছিলেন।\n', '\n', 'রাজকুমার ছেত্রী বলেন, বিমানবন্দরে নামার অনুমতি পাওয়ার পর উড়োজাহাজটির পাইলট বলেন, তিনি উত্তর দিকে নামতে চান। তখন নিয়ন্ত্রণকক্ষ থেকে জানতে চাওয়া হয়, কোনো সমস্যা আছে কি না। এর জবাবে পাইলট জানান, কোনো সমস্যা নেই। অবতরণের আগে দুবার আকাশে চক্কর দেয় উড়োজাহাজটি। তিনি বলেন, এরপর অবতরণে অসংগতি দেখে নিয়ন্ত্রণকক্ষ থেকে পাইলটকে জানিয়ে দেওয়া হয়, উড়োজাহাজটি ঠিকভাবে অবতরণ করছে না। কিন্তু এ কথার কোনো জবাব পাইলটের কাছ থেকে পাওয়া যায়নি।\n', '\n', 'রাজকুমার ছেত্রী বলেন, উড়োজাহাজটি নিয়ন্ত্রণকক্ষের নির্দেশনা ঠিকভাবে অনুসরণ করেনি। একপর্যায়ে সেটি বিমানবন্দরের দেয়ালের সঙ্গে ধাক্কা খেয়ে মাটিতে আছড়ে পড়ে এবং সঙ্গে সঙ্গে আগুন ধরে যায়।\n', '\n', 'বিমানবন্দরটি দুর্ঘটনাপ্রবণ\n', '\n', 'বিবিসির এক প্রতিবেদনে বলা হয়েছে, একের পর এক দুর্ঘটনার কারণে নেপালের ত্রিভুবন আন্তর্জাতিক বিমানবন্দরটির নিরাপত্তা নিয়ে প্রায়ই আলোচনা হয়। ১৯৭২ সাল থেকে এ পর্যন্ত ৭০টির বেশি দুর্ঘটনা ঘটেছে। এসব দুর্ঘটনায় ৬৫০ জনের বেশি মানুষ প্রাণ হারিয়েছে। সর্বশেষ দুর্ঘটনার শিকার হলো ইউএস-বাংলা এয়ারলাইনসের উড়োজাহাজটি।\n', '\ufeff"বেপরোয়া বাসের পাল্লায় তছনছ একটি পরিবার"\n', '\n', 'রোয়া দুই বাসচালকের প্রতিযোগিতায় তছনছ হতে বসেছে একটি পরিবার। মেরুদণ্ডে আঘাত নিয়ে হাসপাতালের বিছানায় কাতরাচ্ছেন মা আয়েশা খাতুন। স্বামী তানজীর আহমেদের দিন কাটছে হাসপাতাল, ফার্মেসিতে ছোটাছুটি করে। সাড়ে ছয় বছর ও সাড়ে তিন বছর বয়সী দুই সন্তানের একজন দাদির কাছে, অন্যজন নানির বাসায়।\n', '\n', 'গত বৃহস্পতিবার সকাল পর্যন্তও পরিবারটি ছিল সাজানো, গোছানো। দুই সন্তানকে নিয়ে আয়েশা-তানজীরের সুখের সংসার। কত দিন আয়েশাকে হাসপাতালে থাকতে হবে, তা বলতে পারছেন না চিকিৎসকেরা। হাসপাতাল থেকে ছাড়া পেলেও আয়েশার স্বাভাবিক জীবনে ফিরতে পারা নিয়ে রয়েছে অনিশ্চয়তা। ফলে শিশু দুটি আর কখনো মায়ের স্বাভাবিক আদর পাবে কি না, সেটিও অনিশ্চিত।\n', '\n', 'গত বৃহস্পতিবার সকালে রাজধানীর লালবাগের বাসা থেকে মেয়ে আহনাব আহমেদকে নিয়ে রিকশায় করে ধানমন্ডির স্কুলে যাচ্ছিলেন আয়েশা। সকাল সাড়ে সাতটার দিকে চন্দ্রিমা সুপার মার্কেটের সামনে আসতেই বিকাশ পরিবহনের দুটি বাসের প্রতিযোগিতার মাঝখানে পড়ে যায় মা-মেয়েকে বহন করা রিকশাটি। দুটি বাস দুদিক থেকে চাপ দিয়ে রিকশাটিকে বেশ কিছুদূর টেনে নেয়।\n', '\n', 'আশপাশের লোকজন তাদের উদ্ধার করে হাসপাতালে নিয়ে যান। আয়েশা মেরুদণ্ডে মারাত্মক আঘাত পান। সেদিনই ল্যাবএইড হাসপাতালে সাড়ে তিন ঘণ্টা ধরে তাঁর মেরুদণ্ডে অস্ত্রোপচার করা হয়। আহনাব ও রিকশাচালক প্রাথমিক চিকিৎসা নেন।\n', '\n', 'গত মঙ্গলবার কারওয়ান বাজারের সার্ক ফোয়ারার সামনে দুটি বাসের প্রতিযোগিতায় হাত হারান তিতুমীর কলেজের ছাত্র রাজীব হোসেন। এ ঘটনার রেশ কাটতে না–কাটতেই বৃহস্পতিবার নিউমার্কেট এলাকায় ওই ঘটনা ঘটে।\n', '\n', 'গতকাল শনিবার বিকেলে ল্যাবএইড হাসপাতালে গিয়ে দেখা যায়, আয়েশা বিছানায় শুয়ে আছেন। তাঁর মা সাফিয়া বেগম পাশে দাঁড়ানো। আয়েশার চেতনা আছে এবং আস্তে আস্তে কথা বলতে পারছেন।\n', '\n', 'সাফিয়া বেগম বলেন, ‘বাসচালকদের কোনো ধৈর্য নাই। কার আগে কে যাবে সেই প্রতিযোগিতায় মানুষের জীবন নিয়ে টানাটানি। হঠাৎ এমন বিপদে পুরো পরিবার দিশেহারা। ডাক্তাররা বলছে, অনেক টাকা খরচ হবে। এই টাকা আমরা কোথায় পাব?’\n', '\n', 'আয়েশা চিকিৎসাধীন আছেন ল্যাবএইড বিশেষায়িত হাসপাতালের নিউরোসার্জারি বিভাগের কনসালট্যান্ট মাসুদ আনোয়ারের অধীনে। এই চিকিৎসক বলেন, আয়েশার মেরুদণ্ডের হাড় ভেঙে গিয়েছিল। সেটি জোড়া দেওয়া হয়েছে। দুই থেকে তিন সপ্তাহের আগে আয়েশার বিষয়ে নিশ্চিত কিছু বলা যাবে না।\n', '\n', 'আয়েশার স্বামী তানজীর আহমেদ দুর্ঘটনার পর থেকে হাসপাতালেই আছেন। তিনি বলেন, ‘বাচ্চা দুটিকে নিয়ে খুব বাজে অবস্থায় আছি। মাকে খুঁজছে। অসুস্থ আয়েশাকে দেখাশোনা করবে কে আর বাচ্চা দুটির যত্ন কে নেবে?’ তিনি আয়েশার চিকিৎসার ব্যয়ভার সংশ্লিষ্ট কর্তৃপক্ষগুলোকে বহন করার দাবি জানান।\n', '\n', 'এ ঘটনায় তানজীর নিউমার্কেট থানায় মামলা করেছেন। মামলার তদন্তকারী কর্মকর্তা নিউমার্কেট থানার উপপরিদর্শক মতিউর রহমান বলেন, বিকাশ পরিবহনের একটি বাসের চালক মোজাহারুল ইসলাম ওরফে শাহ আলমকে গ্রেপ্তার করে এক দিনের রিমান্ডে নেওয়া হয়েছে। অন্য চালককে গ্রেপ্তারের চেষ্টা চলছে।\n', '\n', '\ufeff"কুলাউড়ায় রেললাইনে নারীসহ দুজনের লাশ"\n', '\n', 'মৌলভীবাজারের কুলাউড়া উপজেলার লংলা রেলস্টেশন মাঝামাঝি নর্তন এলাকায় ঢাকা-সিলেট রেললাইন থেকে নারীসহ দুজনের লাশ উদ্ধার করেছে পুলিশ। আজ শুক্রবার সকাল ১০টার দিকে এসব লাশ উদ্ধার করা হয়।\n', '\n', 'নিহত দুজন হলেন জয় ও সন্ধ্যা রানি। তাঁদের বাড়ি কুলাউড়ার মেরিনা চা বাগান এলাকায়।\n', '\n', 'ঘটনার সত্যতা নিশ্চিত করে কুলাউড়া রেলওয়ে থানার উপপরিদর্শক (এসআই) মোহাম্মদ মনীর হোসাইন বলেন, লাশ থানায় নিয়ে আসা হয়েছে। পরিবারের সদস্যরা এসেছেন। তাঁদের সঙ্গে কথা বলে ঘটনা সম্পর্কে জানা যাবে।\n', '\ufeff"রানওয়ে নির্ধারণে তালগোল"\n', '\n', 'বিধ্বস্ত হওয়ার আগে ইউএস-বাংলার উড়োজাহাজটির সঙ্গে কাঠমান্ডু ত্রিভুবন আন্তর্জাতিক বিমানবন্দরের এয়ার ট্রাফিক কন্ট্রোলের (এটিসি) কথোপকথনটি ছিল অস্বাভাবিক। ওই কথোপকথন থেকে বোঝা যাচ্ছে, অবতরণের জন্য আসলে কোন রানওয়ের কথা বলা হচ্ছে, তা নিয়ে বিভ্রান্তি দেখা দিয়েছিল।\n', '\n', 'বেসামরিক বিমান চলাচলবিষয়ক গবেষণা প্রতিষ্ঠান ফ্লাইট গ্লোবালের এক প্রতিবেদনে এ কথা বলা হয়। ফ্লাইট গ্লোবাল বিশ্বের ৯০০ এয়ারলাইনসের গতি-প্রকৃতি পর্যবেক্ষণ করে। প্রতিষ্ঠানটি উড়োজাহাজের উড্ডয়ন ও অবতরণের গতিপথ ও যাত্রাপথে কখন, কী অবস্থায় ছিল, তার পুঙ্খানুপুঙ্খ তথ্য রাখে।\n', '\n', 'কাঠমান্ডুতে উড়োজাহাজ বিধ্বস্তের বিষয়ে গতকাল মঙ্গলবার ফ্লাইট গ্লোবাল তাদের ওয়েবসাইটে একটি প্রতিবেদন প্রকাশ করে। তাতে বলা হয়, কাঠমান্ডুতে একটি রানওয়ে। উড্ডয়ন ও অবতরণের ক্ষেত্রে রানওয়ের দক্ষিণ প্রান্তের সংকেত জিরো টু (০২)। আর উত্তর প্রান্তের সংকেত টু জিরো (২০)।\n', '\n', 'ইউএস-বাংলার উড়োজাহাজটিকে প্রথমে রানওয়ে ‘জিরো টু’তে অবতরণের পরামর্শ দেওয়া হয়। কিন্তু কাঠমান্ডুর এটিসিকে বলতে শোনা যায়, ‘আপনাকে রানওয়ে জিরো টুতে অবতরণের পরামর্শ দেওয়া হয়েছে। কিন্তু আপনি টু জিরোর দিকে যাচ্ছেন।’\n', '\n', 'তখন অন্য একজন এয়ার ট্রাফিক কন্ট্রোলার ইউএস-বাংলার উড়োজাহাজটিকে জানান, রানওয়ের টু জিরোতে অবতরণ করা যাবে। মিনিট খানেক পর অপর একটি উড়োজাহাজ অবতরণের জন্য এটিসির কাছে পরামর্শ চায়। তখন এটিসি ইউএস-বাংলার ক্রুদের কাছে জানতে চায় তাঁরা আসলে কোথায় অবতরণ করতে ইচ্ছুক।\n', '\n', 'এটিসি প্রথমে ডান দিক থেকে রানওয়ের টু জিরোতে এবং পরে ওই নির্দেশনা সংশোধন করে ডান দিক থেকে জিরো টুতে নামার পরামর্শ দেয়। ওই একই সময়ে অন্য উড়োজাহাজটিকেও জিরো টুতে অবতরণের নির্দেশনা দেয় এটিসি।\n', '\n', 'ইউএস-বাংলার উড়োজাহাজকে এটিসি যখন সতর্ক হওয়ার পরামর্শ দেয়, তখন পাইলট বলেন তিনি জিরো টুতে অবতরণ করবেন। ঠিক তার পরপরই এটিসি পাইলটের কাছে জানতে চান, তিনি কি রানওয়ে টু জিরোতে নামার প্রস্তুতি নিচ্ছেন?\n', '\n', 'পাইলট ‘হ্যাঁ’ সূচক জবাব দেন। এটিসি তখন পাইলটকে বলেন ডান দিক দিয়ে জিরো টুতে নামতে। এটিসির গলায় তখন ছিল ভীষণ তাড়া। তিনি পাইলটকে সতর্ক করে বলতে থাকেন, অন্য একটি উড়োজাহাজ অবতরণের চূড়ান্ত পর্যায়ে রয়েছে। সে সময় অপর উড়োজাহাজটি আবারও অবতরণের অনুমতি চাইলে সেটিকে জিরো টুতে নামার সংকেত দেন এটিসি।\n', '\n', 'এটিসি আবারও জোর দিয়ে ইউএস-বাংলাকে বলেন, ‘আমি আবারও বলছি, রানওয়ে টু জিরোর দিকে এগোবেন না।’ জবাবে পাইলট বলেন, তিনি ডান দিকে এগোবেন ও জিরো টুতে নামার জন্য অপেক্ষা করবেন।\n', '\n', 'এসিটি বলেন, ‘ঠিক আছে। কিন্তু অবতরণ করবেন না।’\n', '\n', 'এক মিনিট পর এটিসি ইউএস-বাংলাকে যেকোনো একটি রানওয়ে বেছে নিতে বলেন। পাইলট টু জিরোতে অবতরণের ইচ্ছা প্রকাশ করেন।\n', '\n', 'এটিসি কন্ট্রোলার তখন ইউএস-বাংলাকে টু জিরোতে নামার অনুমতি দেন। জানান, ২৭০ ডিগ্রি থেকে বাতাসের চাপ ৬ নটিক্যাল মাইল। পাইলট জানান, তিনি অবতরণের প্রস্তুতি নিচ্ছেন।\n', '\n', 'যখন এটিসি জানতে চান পাইলট রানওয়ে দেখতে পাচ্ছেন কি না। তিনি ‘না’ সূচক জবাব দেন। এটিসি পাইলটকে ডান দিকে ঘুরতে বলেন এবং আবারও জিজ্ঞাসা করেন তিনি রানওয়ে দেখতে পাচ্ছেন কি না।\n', '\n', 'পাইলট জবাব দিয়েই অবতরণের অনুমতি চান। এটিসি প্রথমে রানওয়ের নাম না বলেই নামার অনুমতি দিয়ে দেন।\n', '\n', 'পাইলট তখন টু জিরোর বদলে জিরো টুতে অবতরণের কথা জানান। জবাবে এটিসি বলেন, ‘রজার, রানওয়ে জিরো টু, অবতরণের জন্য প্রস্তুত।’\n', '\n', 'ইউএস-বাংলার পাইলট ও কাঠমান্ডুর বিমানবন্দরের এটিসির মধ্যে কথোপকথনের রেকর্ডটি ‘লাইভঅ্যাক্ট আর্কাইভ’ থেকে পাওয়া।\n', '\n', '\ufeff"নেপাল যাওয়ার আগে ইস্তফা দিয়েছিলেন পাইলট আবিদ"\n', '\n', 'নেপালের কাঠমান্ডুতে বিধ্বস্ত হওয়া ইউএস-বাংলা এয়ারলাইনসের পাইলট ক্যাপ্টেন আবিদ সুলতান গত সোমবার নেপালে যাওয়ার আগেই পদত্যাগপত্র দিয়েছিলেন। যদিও তাঁর এ পদত্যাগপত্র গৃহীত হয়নি। আবিদ সুলতানের পরিবার ও কয়েকজন ঘনিষ্ঠ কর্মীর কাছ থেকে এ তথ্য জানা গেছে। তবে ইউএস-বাংলা এয়ারলাইনস কর্তৃপক্ষ বলেছে, এ ধরনের কোনো ঘটনা ঘটেনি।\n', '\n', 'কাঠমান্ডুতে বিধ্বস্ত ইউএস-বাংলার উড়োজাহাজটিতে ক্যাপ্টেন আবিদ সুলতানের সঙ্গে সহকারী পাইলট হিসেবে ছিলেন পৃথুলা রশিদ। তাঁরা দুজনই এ দুর্ঘটনায় প্রাণ হারিয়েছেন। এর মধ্যে পৃথুলা রশিদ দুর্ঘটনার সময়ই প্রাণ হারান। আর গতকাল মঙ্গলবার নেপালে চিকিৎসাধীন অবস্থায় মারা যান আবিদ সুলতান।\n', '\n', 'আবিদ সুলতানের ঘনিষ্ঠ একাধিক সূত্রে জানা গেছে, ইউএস-বাংলা এয়ারলাইনস থেকে মাস দুয়েক আগে একজন উচ্চপদস্থ কর্মকর্তা পদত্যাগ করে সম্প্রতি ইথিওপিয়ার একটি বিমান পরিবহন সংস্থায় যোগ দেন। ওই কর্মকর্তা আবিদ সুলতানের খুবই ঘনিষ্ঠ। তাঁর মাধ্যমে ওই সংস্থায় আবিদ সুলতানের নিয়োগের বিষয়টিও প্রায় চূড়ান্ত হয়েছিল। তিনি ইউএস-বাংলা কর্তৃপক্ষের কাছে ই-মেইলে নেপাল যাওয়ার আগে পদত্যাগপত্র পাঠান।\n', '\n', 'আবিদ সুলতানের সহকর্মী একাধিক পাইলটের ভাষ্য, তাঁর পদত্যাগপত্র যদি গৃহীত না-ও হয়ে থাকে, তাঁকে দিয়ে ইউএস-বাংলার ফ্লাইট চালানো নৈতিকভাবে ঠিক হয়নি। উড়োজাহাজটি বিধ্বস্ত হওয়ার সঠিক কারণ জানতে দীর্ঘমেয়াদি বিস্তারিত তদন্ত প্রয়োজন। এ তদন্ত সম্পন্ন করতে উড়োজাহাজে থাকা ব্ল্যাকবক্স গুরুত্বপূর্ণ আলামত হিসেবে কাজ করবে। ব্ল্যাকবক্স হলো উড়োজাহাজে রাখা এমন একটি যন্ত্র, যা চলাচলের সব ধরনের তথ্য ও কথোপকথন সংরক্ষণ করে রাখে। উড়োজাহাজ বিধ্বস্ত হলেও এটি সাধারণত ধ্বংস হয় না।\n', '\n', 'ইউএস-বাংলা এয়ারলাইনসের জনসংযোগ বিভাগের মহাব্যবস্থাপক কামরুল ইসলাম প্রথম আলোকে বলেন, ‘একজন পাইলট উড্ডয়নের আগমুহূর্ত পর্যন্ত চাইলে উড়োজাহাজ চালাতে অস্বীকৃতি জানাতে পারেন। আবিদ সুলতানের পদত্যাগ করার কোনো তথ্য আমাদের কাছে নেই।’\n', '\n', 'আবিদ সুলতানের পরিবারের সঙ্গে কথা বলতে গতকাল বিকেলে উত্তরায় তাঁর বাসায় যান এ প্রতিবেদক। উত্তরার ওই বাসায় স্ত্রী ও এক ছেলেকে নিয়ে বসবাস করতেন তিনি। আবিদ সুলতানের স্ত্রী সরাসরি গণমাধ্যমের সঙ্গে কথা বলেননি। আবিদের মৃত্যুর খবর শুনে বিপর্যস্ত হয়ে পড়েছেন তাঁর স্ত্রী ও ছেলে।\n', '\n', '২০১৫ সালের ৬ মে ইউএস-বাংলা এয়ারলাইনসে পাইলট হিসেবে যোগ দেন আবিদ সুলতান। তিনি ইউএস-বাংলার ড্যাশ এইট কিউ ৪০০ উড়োজাহাজের পাইলট দলের প্রধান ছিলেন। পাইলটের দায়িত্ব পালনের পাশাপাশি এ উড়োজাহাজের প্রশিক্ষকের দায়িত্বেও ছিলেন আবিদ সুলতান। ১৯৮৪ সালে বাংলাদেশ বিমান বাহিনীতে যোগ দেন তিনি। ২০ বছর চাকরি করার পর ফ্লাইট লেফটেন্যান্ট হিসেবে তিনি অবসরে যান। ইউএস-বাংলা এয়ারলাইনসে যোগ দেওয়ার আগে দেশি-বিদেশি একাধিক বিমান পরিবহন সংস্থায় কাজ করেন তিনি।\n', '\n', 'পাইলট হিসেবে চার হাজার ঘণ্টার বেশি সময় আকাশে উড্ডয়নের অভিজ্ঞতা ছিল ক্যাপ্টেন আবিদ সুলতানের। এর মধ্যে ড্যাশএইট মডেলের উড়োজাহাজ চালানোর অভিজ্ঞতা ছিল ১ হাজার ৭০০ ঘণ্টার বেশি। কানাডার বোমবার্ডিয়ার কোম্পানির তৈরি এই উড়োজাহাজ চালানোয় বিশেষ প্রশিক্ষণ সনদ ছিল তাঁর। ইউএস-বাংলার বহরে গত ১৩ ফেব্রুয়ারি সর্বশেষ যে ড্যাশএইট উড়োজাহাজটি যুক্ত হয়, সেটি কানাডা থেকে চালিয়ে আনেন আবিদ সুলতান। এ সময় তাঁর সঙ্গে ছিলেন ক্যাপ্টেন লুৎফর রহমান ও মারুফ আহমেদ।\n', '\ufeff"ময়মনসিংহে দুই ট্রাকের সংঘর্ষ, নিহত ১"\n', '\n', 'ময়মনসিংহের গৌরীপুর উপজেলায় দুই ট্রাকের মুখোমুখি সংঘর্ষে একজন নিহত হয়েছে। আজ শুক্রবার সকাল ছয়টার দিকে এই দুর্ঘটনা ঘটে।\n', 'গৌরীপুর থানার ভারপ্রাপ্ত কর্মকর্তা (ওসি) দেলোয়ার আহমেদ প্রথম অলোকে বলেন, গৌরীপুরের রামগোপালপুর এলাকায় কিশোরগঞ্জ-ময়মনসিংহ সড়কে দুটি ট্রাকের মধ্যে মুখোমুখি সংঘর্ষ হয়। এতে একজন নিহত হয়েছে। নিহত ব্যক্তির পরিচয় জানা যায়নি। তবে তিনি পরিবহনের শ্রমিক বলে ধারণা করা হচ্ছে।\n', 'ওসি দেলোয়ার বলেন, নিহত ব্যক্তির লাশ গৌরীপুর থানায় আছে। ট্রাক দুটি ঘটনাস্থলে রয়েছে।\n', '\n', '\ufeff"লাশের অপেক্ষায় স্বজনেরা"\n', '\n', 'মহারাজগঞ্জ মেডিকেল ক্যাম্পাসের টিচিং হাসপাতালের মর্গের সামনে সকাল থেকে বসে আছেন বাসিমাহ সাইফুল্লাহ। ইউএস-বাংলার দুর্ঘটনাকবলিত উড়োজাহাজের কেবিন ক্রু ছিলেন তাঁর ভাই খাজা হোসেন মোহাম্মদ শফি। দুর্ঘটনার তিন দিন পরও তিনি ভাইয়ের লাশটি দেখতে পাননি। আক্ষেপ করে বললেন, ‘লাশ কবে দেশে নিয়ে যাব, সেটা জানার আগে লাশটি তো দেখব। তারও অনুমতি পাচ্ছি না।’ এটুকু বলতেই গলা ধরে আসে তাঁর।\n', 'শুধু বাসিমাহ নন, তাঁর মতো লাশের অপেক্ষায় বসে আছেন অন্য সব বাংলাদেশি, নেপালি, চীনের নিহত ব্যক্তির স্বজনেরা। নিহত ৫১ জনের কারও লাশই মর্গে আনার পর স্বজনদের দেখতে দেওয়া হয়নি। ময়নাতদন্ত শেষ না হলে কোনো লাশ দেখতে দেওয়া হবে না বলে জানিয়েছেন টিচিং হাসপাতালের ফরেনসিক বিভাগের প্রধান প্রমোদ শ্রেষ্ঠা।\n', '\n', 'এদিকে বিমান দুর্ঘটনায় আহত ২০ জনের মধ্যে ৪ জনের অবস্থা আরও খারাপ হয়েছে। একজনকে কৃত্রিম উপায়ে বাঁচিয়ে রাখা হয়েছে। গুরুতর আহত ব্যক্তিদের মধ্য একজন বাংলাদেশিও রয়েছেন।\n', '\n', 'বিমান বিধ্বস্ত হওয়ার ঘটনায় বাংলাদেশ, নেপাল ও উড়োজাহাজের নির্মাতা প্রতিষ্ঠান বোম্বাডেয়ার যৌথভাবে তদন্ত শুরু করেছে। বোম্বাডেয়ারের প্রতিনিধি গতকাল বুধবার বাংলাদেশ ও নেপাল তদন্ত দলের সঙ্গে বৈঠক করেছেন। নেপাল সরকার এ ঘটনায় ছয় সদস্যের কমিটি গঠন করেছে।\n', '\n', 'পরিস্থিতি নিয়ে নেপালে সফররত বাংলাদেশের বিমানমন্ত্রী এ কে এম শাহজাহান কামাল গতকাল নেপালের প্রধানমন্ত্রী কে পি শর্মা, স্বরাষ্ট্রমন্ত্রী রাম বাহাদুর থাপা ও সেনাবাহিনীর প্রধান জেনারেল রাজেন্দ্র ছত্রীর সঙ্গে পৃথক বৈঠক করেছেন।\n', '\n', 'সোমবার কাঠমান্ডুর ত্রিভুবন বিমানবন্দরে ইউএস-বাংলার ড্যাস ৮ কিউ ৪০০ উড়োজাহাজ বিধ্বস্ত হওয়ার ঘটনায় ৪ ক্রুসহ বিমানের ৭১ জনের সবাই হতাহত হয়েছেন। তাঁদের মধ্যে ২৬ বাংলাদেশি, ২৪ নেপালি ও ১ চীনাসহ ৫১ জন নিহত হয়েছেন। আর ১০ বাংলাদেশি, ৯ নেপালি, ১ মালদ্বীপের নাগরিকসহ ২০ জন আহত হন। আহত চিকিৎসক রেজওয়ানুল হককে গতকালই উন্নত চিকিৎসার জন্য সিঙ্গাপুর নেওয়া হয়েছে। এ ছাড়া, আহত শাহরিন আহমেদ ঢাকায় ফিরে এসেছেন। ফলে এখন বাংলাদেশি আহত ৮ জন রইলেন নেপালে।\n', '\n', 'লাশের অপেক্ষায় স্বজনেরা\n', 'টিচিং হাসপাতালের মর্গের সামনে এখন স্বজনদের ভিড়। কীভাবে লাশ নিয়ে যাবেন, তা নিয়ে চিন্তিত সবাই। এর আগে তাঁরা মৃতদেহ দেখতে চান। ইউএস-বাংলার কাঠমান্ডু অফিসে কাজ করতেন হরি শঙ্কর পাওয়াল। বিমান বিধ্বস্ত হওয়ার ঘটনায় তিনি নিহত হন। তাঁর ভাই হরিচরণ পাওয়াল মর্গের সামনে বসে আছেন প্ল্যাকার্ড হাতে। ভাইয়ের মৃতদেহ নিতে চান। বাংলাদেশের রানা অটোমোবাইলের কাস্টমার কেয়ার প্রধান মাহমদুর রহমান, আরেক কর্মকর্তা মতিউর রহমান ও নুরুজ্জামান বাবুর মৃতদেহ নিতে এসেছেন প্রতিষ্ঠানটির কর্মকর্তা সৌরভ আহমেদ। মর্গের সামনে মন খারাপ করে তিনি বসে ছিলেন। উড়োজাহাজটির কো-পাইলট পৃথুলা রশীদের নানা এ মান্নান দুই দিন ধরে কাঠমান্ডুতে। তিনিও আছেন লাশের অপেক্ষায়। নিহত উম্মে সালমার স্বামী ঢাকায় ব্রিটিশ আমেরিকান টোব্যাকোর কর্মকর্তা মর্গের সামনে দাঁড়িয়ে শুধু চোখের জল ফেলছেন। সিলেটের রাগিব-রাবেয়া মেডিকেলের নেপালি ছাত্রী সোয়েতা থাপার মা উর্মিলা প্রধান মেয়ের ছবি হাতে ধরে মর্গের সামনে বসে আছেন। সাংবাদিকদের বলেন, উড়োজাহাজটি যখন নামে, তখন তিনি বিমানবন্দরে ছিলেন। দেখছেন বিমান নামছে, মেয়ে নেমে আসবেন। হঠাৎ দেখেন বিমানে আগুন। আরও বলেন, ‘চোখের সামনে দেখলাম পুরো বিমানটি জ্বলছে।’ দুর্ঘটনায় নিহত একমাত্র চীনা নাগরিকের এক সহকর্মীও মর্গের সামনে দাঁড়িয়ে ছিলেন। তিনিও জানেন না কবে লাশ পাবেন।\n', '\n', 'কবে লাশ দেওয়া হবে\n', 'টিচিং হাসপাতালের ফরেনসিক বিভাগের প্রধান প্রমোদ চেস্টা বলেন, তাঁদের কাছে ৫১টি মৃতদেহ আছে। ১০ জনকে দেখে চেনা সম্ভব। অন্য ৪১ জনের শরীর এতটাই পুড়ে গেছে যে তাঁদের কোনোভাবেই চেনা সম্ভব নয়। নিহত সবার পরিবারের কাছে একটি করে ফরম দেওয়া হয়েছে। তাঁদের বলা হয়েছে, নিহত ব্যক্তির শরীরে চেনার সম্ভাব্য যত চিহ্ন আছে, তা যেন উল্লেখ করেন। তিনি বলেন, সবার ময়নাতদন্ত শেষ হলে তাঁদের পরিবারের সঙ্গে কথা বলে চেনার চেষ্টা করা হবে। যাঁদের চেনা যাবে, তাঁদের লাশ পরিবার বা দূতাবাসের কাছে দেওয়া হবে। আর যাঁদের চেনা যাবে না, তাঁদের ডিএনএ পরীক্ষা করা হবে। এ কাজে কত দিন লাগবে তা তিনি জানেন না।\n', '\n', 'তবে বাংলাদেশের বিমান ও পর্যটনমন্ত্রী এ কে এম শাহজাহান কামাল গতকাল দুপুরে এক সংবাদ ব্রিফিংয়ে বলেন, বাংলাদেশি নিহত ২৬ জনের মধ্যে ৮ জনের চেহারা চেনা সম্ভব। অন্যদের চেনা সম্ভব নয়। যাঁদের চেহারা চেনা যাবে, ময়নাতদন্তের পর তাঁদের লাশ দূতাবাসের কাছে দেওয়া হবে। আর যাঁদের চেনা সম্ভব নয়, তাঁদের ডিএনএ প্রোফাইল করা হবে। এ কাজের জন্য আজ ঢাকা থেকে একটি দল পাঠানো হবে। এতে বার্ন ইউনিট ও ডিএনএস বিশেষজ্ঞ থাকবেন। ডিএনএর মাধ্যমে পরিচয় নিশ্চিত হওয়ার পরই লাশ দেওয়া হবে। এতে ১০ থেকে ১৫ দিন সময় লাগতে পারে। তবে ময়নাতদন্ত তিন দিনের মধ্যে শেষ হবে বলে তিনি জানান।\n', '\n', 'নেপালের সেনাবাহিনীর প্রধান জেনারেল রাজেন্দ্র ছত্রী গতকাল সকালে বিমানমন্ত্রীর সঙ্গে বৈঠক শেষে সাংবাদিকদের বলেন, যত দ্রুত সম্ভব লাশ পাঠানোর ব্যবস্থা করা হবে। নেপাল সেনাবাহিনী এ কাজে সহায়তা করবে বলে তিনি জানান।\n', '\n', 'নেপালে বাংলাদেশের রাষ্ট্রদূত মাশফি বিনতে শামস গতকাল বিকেলে নিজের কার্যালয়ে সাংবাদিকদের বলেন, স্বজনেরা পররাষ্ট্র মন্ত্রণালয়ের মাধ্যমে আবেদন করবেন। পরিচয় নিশ্চিত হওয়ার পর মৃতদেহ দেওয়া হবে। এ সময় পররাষ্ট্র মন্ত্রণালয়ের দক্ষিণ এশিয়া বিভাগের মহাপরিচালক মনোয়ার হোসেন উপস্থিত ছিলেন।\n', '\n', 'আহতদের অবস্থা\n', 'বিভিন্ন হাসপাতালে ভর্তি হওয়া চারজনের অবস্থা খুবই গুরুতর। তাঁদের মধ্যে এমরানা কবির হাসির অবস্থা গুরুতর। তাঁর শরীরের ৭০ শতাংশ পুড়ে গেছে। কাঠমান্ডু মেডিকেলে তিনি চিকিৎসাধীন আছেন। হাসির স্বামী রাজশাহী প্রকৌশল ও প্রযুক্তি বিশ্ববিদ্যালয়ের শিক্ষক রকিবুল হাসান ঘটনাস্থলেই মারা যান। আশরাফ উদ্দিন নামে হাসির এর স্বজন বলেন, ‘জানি না কী হবে।’ হাসির পাশে পাশাপাশি রাখা হয়েছে রাগিব-রাবেয়া মেডিকেলের ছাত্রী প্রিন্সি ধামি। তাঁকে ভেন্টিলেটরে রাখা হয়েছে বলে চিকিৎসকেরা জানান। গ্র্যান্ড ইন্টারন্যাশনাল হাসপাতালের চিকিৎসক রাজ চক্র পান্ডে বলেন, তাঁর হাসপাতালে চিকিৎসাধীন দুজনের অবস্থা গুরুতর। আহত কবির হোসেনের ছেলে হেলাল ইবনে কবির বলেন, তাঁর বাবা পা নাড়াতে পারছেন না।\n', '\n', 'বিভিন্ন হাসপাতাল সূত্র জানিয়েছে, এসব হাসপাতাল থেকে চারজনকে অন্য দেশে নিয়ে যাওয়ার প্রস্তুতি শুরু হয়েছে।\n', '\n', 'নেপাল সরকারে ছয় সদস্যের কমিটি এ ঘটনার তদন্ত শুরু করেছে। এই দলে বাংলাদেশ ও বোম্বাডেয়ারের প্রতিনিধি আছেন বলে নেপালের পর্যটন মন্ত্রণালয়ের যুগ্ম সচিব সুরেশ আচারিয়া জানান। বোম্বাডেয়ারের দুই সদস্য গতকাল নেপালে এসেছেন। গতকাল তাঁরা বাংলাদেশের বিমানমন্ত্রীর সঙ্গে হোটেলে বৈঠক করেছেন। বাংলাদেশের পক্ষে সিভিল অ্যাভিয়েশনের সদস্য (অপারেশন) এয়ার কমোডর মোস্তাফিজুর রহমান ও পরামর্শক ক্যাপ্টেন সালাউদ্দিন এম রহমতুল্লাহ যুক্ত আছেন। তদন্তের ব্যাপারে তাঁরা কোনো মন্তব্য করতে রাজি হননি। তবে বিমানমন্ত্রী বলেন, নেপালের প্রধানমন্ত্রী কে পি শর্মার সঙ্গে বৈঠকে তিনি সাত দিনের মধ্যে তদন্ত শেষ করার অনুরোধ করেছেন।\n', '\n', 'নেপাল বিমানবন্দরের নিয়ন্ত্রণকক্ষের ভুলের কারণে দুর্ঘটনা হয়েছে কি না, জানতে চাইলে মন্ত্রী বলেন, আগে তদন্ত হোক, তারপর সব বলা যাবে।\n', '\ufeff"ট্রেনের ধাক্কায় নারী নিহত"\n', '\n', 'রাজধানীতে ট্রেনের ধাক্কায় অজ্ঞাত পরিচয় এক নারী নিহত হয়েছেন। মঙ্গলবার দুপুরে বনানী ও তেজগাঁওয়ের মাঝামাঝি এলাকার রেললাইন থেকে ওই নারী লাশ উদ্ধার করেছে পুলিশ।\n', '\n', 'নিহত ওই নারীর আনুমানিক বয়স ৪০ বছর। তাঁর পরনে ছিল হলুদ কামিজ ও বেগুনি রঙের সালোয়ার। সকালে ট্রেনের ধাক্কায় দুর্ঘটনাটি ঘটে।\n', '\n', 'ঢাকা রেলওয়ে (কমলাপুর) থানার সহকারী উপপরিদর্শক (এএসআই) মো. রবিউল্লাহ প্রথম আলোকে বলেন, দুর্ঘটনার পর অজ্ঞাত পরিচয় ওই নারীর লাশ উদ্ধার করে ময়নাতদন্তের জন্য ঢাকা মেডিকেল কলেজের মর্গে পাঠানো হয়েছে। তাঁর পরিচয় শনাক্তের চেষ্টা চলছে।\n', '\ufeff"রাঙামাটিতে এবার বর্ষায়ও পাহাড়ধসের আশঙ্কা"\n', '\n', 'রাঙামাটি শহরের ভেদভেদীর পশ্চিম মুসলিমপাড়ায় পরিবার নিয়ে বসবাস করেন মো. নয়ন। গত বছর পাহাড়ধসে মারা যান তাঁর মা রুবি আক্তার। ধ্বংসস্তূপে অনেক খুঁজেও মায়ের মরদেহটি পাননি তিনি। আশ্রয়কেন্দ্রে কিছুদিন থাকার পর একই স্থানে পুনরায় নতুন ঘর বেঁধে বসবাস শুরু করেন নয়ন।\n', '\n', 'পাহাড়ধসের এক বছর না যেতেই ক্ষতিগ্রস্ত অনেক পরিবার পুনরায় ঝুঁকি নিয়ে বসবাস শুরু করেছে। এবার বর্ষায়ও পাহাড়ধসের আশঙ্কা করা হচ্ছে। জেলা প্রশাসন ৩১টি পাহাড়কে ঝুঁকিপূর্ণ চিহ্নিত করে কেবল সতর্কতামূলক সাইনবোর্ড টাঙিয়ে দায়িত্ব সেরেছে, তেমন নজরদারিও নেই। ভূমিধসের কারণ চিহ্নিতকরণ ও ভবিষ্যতে করণীয় নির্ধারণ বিষয়ে অনুসন্ধান কমিটি যেসব সুপারিশ দিয়েছিল, সেগুলোর বাস্তবায়নও হয়নি।\n', '\n', 'আসন্ন বর্ষায় প্রাণহানির পাশাপাশি রাস্তাঘাট এবং বিভিন্ন সরকারি-বেসরকারি স্থাপনা নতুন করে ক্ষতিগ্রস্ত হতে পারে। কারণ, পাহাড়ধসের ১১ মাসেও ক্ষতিগ্রস্ত রাস্তাঘাট এবং স্থাপনা পুরোপুরি মেরামত করা হয়নি।\n', '\n', 'গত বছরের ১৩ জুন ভয়াবহ পাহাড়ধসে রাঙামাটিতে ১২০ জনের মৃত্যু হয়েছিল। এ সময় রাঙামাটির সঙ্গে অন্যান্য জেলার সড়ক যোগাযোগ প্রায় ১০ দিন বন্ধ ছিল। ছয়টি প্রধান সড়ক বিচ্ছিন্ন হয়ে পড়েছিল। জ্বালানি ও খাদ্যসংকট দেখা দিয়েছিল। বিদ্যুৎ ছিল না দুই দিন। পাহাড়ধসে ১০টি সরকারি স্থাপনা ক্ষতিগ্রস্ত হয়েছিল।\n', '\n', 'ঝুঁকিতে বসবাস\n', 'রাঙামাটি বেতার স্টেশনের পাশে নতুনপাড়া এলাকায় সরেজমিনে দেখা গেছে, গতবার যেখানে পাহাড় ধসে পড়েছিল, সেখানে আবার নতুন করে টিন ও বেড়া দিয়ে ঘর নির্মাণ করা হয়েছে। পাহাড়ের পাশে জেলা প্রশাসনের পক্ষ থেকে লাগানো সাইনবোর্ডে লেখা: ‘পাহাড়ধসের জন্য ঝুঁকিপূর্ণ এলাকা হিসেবে চিহ্নিত। বসবাস করা নিষেধ’। সাইনবোর্ডের লাগোয়া গড়ে উঠেছে তিনটি সেমি পাকা ঘর। সেখানে বসবাসকারী এক নারী বলেন, ‘দুই মাস ধরে এখানে আছি। বর্ষার আগে চলে যাব।’ এর পাশে পাহাড়ের চূড়ায় খলিলুর রহমান নামের এক শ্রমিক ঘরের পাশে সবজি চাষ করছিলেন। এই বাড়ির মালিক শামসুল আলম। ঝুঁকিতে বসবাস করছেন কেন, জানতে চাইলে খলিলুর রহমান বলেন, ‘রাখে আল্লাহ মারে কে।’\n', '\n', 'নতুনপাড়া থেকে এক কিলোমিটার দূরে রূপনগর এলাকা। ওখানে গত বছর এক পরিবারের তিনজন মারা যায়। ওই পরিবারের বাকি সদস্যরা একই এলাকায় ঘর বেঁধে নতুন করে বসবাস শুরু করেছে। একই এলাকার বাসিন্দা মরিয়ম বেগম বলেন, ‘গরিব বলে অন্য কোথাও জায়গা নেই। তাই পাহাড়ে ঘর বেঁধে বসবাস করি।’\n', '\n', 'জেলা প্রশাসক এ কে এম মামুনুর রশিদ বলেন, ‘৩১টি পাহাড়ে সাইনবোর্ড দিয়ে সতর্ক করা হয়েছে। ভ্রাম্যমাণ আদালতের মাধ্যমে অভিযান চালানো হয়েছে। লোকজনকে সচেতন করা হচ্ছে। আশা করি, এবার আর প্রাণহানি ঘটবে না।’\n', '\n', 'সুপারিশ বাস্তবায়িত হয়নি\n', 'পাহাড়ধসের পর ‘ভূমিধসের কারণ চিহ্নিতকরণ ও ভবিষ্যৎ করণীয় নির্ধারণ শীর্ষক অনুসন্ধান কমিটি’ স্বল্প, দীর্ঘ ও মধ্যমেয়াদি কিছু সুপারিশ করেছিল। ক্ষতিগ্রস্ত স্থাপনা রক্ষায় প্রতিরোধ দেয়াল নির্মাণ, ঝুঁকিপূর্ণ বসতি উচ্ছেদ, পুনর্বাসন, পাহাড় কাটা বন্ধ করা সুপারিশগুলোর মধ্যে উল্লেখযোগ্য।\n', '\n', 'অনুসন্ধান কমিটির সদস্য ঢাকা বিশ্ববিদ্যালয়ের ভূগোল ও পরিবেশবিদ্যা বিভাগের অধ্যাপক মো. শহীদুল ইসলাম প্রথম আলোকে বলেন, সুপারিশের দৃশ্যমান কোনো বাস্তবায়ন দেখা যায়নি। লোকজন সরানো কিংবা পুনর্বাসন রাজনৈতিক সিদ্ধান্ত। এসব সিদ্ধান্ত নিতে অনেক সময় লাগে। সার্বিকভাবে মনে হচ্ছে, সামনের বর্ষায় শুধু রাঙামাটি নয়, অন্যান্য পার্বত্য এলাকা এবং কক্সবাজারের রোহিঙ্গা ক্যাম্পে ভয়াবহ বিপর্যয় হতে পারে।\n', '\n', 'বর্ষা শুরু হওয়ার আগেই গত এপ্রিল থেকে বেশ কয়েক দিন রাঙামাটিতে ভারী বৃষ্টি হয়েছে। মে মাসের প্রথম ১৫ দিনে ১৪২ দশমিক ৭ মিলিমিটার বৃষ্টিপাত রেকর্ড করা হয়। এর মধ্যে ৭ মে ৪৩ মিলিমিটার এবং ৮ মে ৫৪ মিলিমিটার। রাঙামাটি আবহাওয়া দপ্তরের আবহাওয়াবিদ গাজী হোসেন আহমেদ বলেন, এবার বৃষ্টি বেশি হচ্ছে। মে মাসে যে পরিমাণ বৃষ্টি হয়েছে, তাতে মনে হচ্ছে, মৌসুমি বায়ু সক্রিয় হলে জুনে অনেক বেশি বৃষ্টি হতে পারে।\n', '\n', 'রাস্তাঘাট ঝুঁকিতে\n', 'পাহাড়ধসে ক্ষতিগ্রস্ত রাস্তাঘাট জোড়াতালি দিয়ে চালু রাখা হয়েছে যোগাযোগব্যবস্থা। রাঙামাটি-চট্টগ্রাম সড়কের দূরত্ব ৭৪ কিলোমিটার। এই সড়কের রাঙামাটি অংশে অন্তত ৬০টি স্থানে পাহাড়ধস হয়ে সড়কের ওপর মাটি পড়েছে। ২০ টির বেশি জায়গায় বড় বড় ফাটল ছিল। দুই স্থানে সড়কের অস্তিত্বই বিলীন হয়ে গিয়েছিল। সাপছড়ির বিলীন হয়ে যাওয়া অংশে একটি বেইলি সেতু করে যোগাযোগ রক্ষা করা হয়। ৬টি সড়কের ১৪৫টি স্থানে সড়ক ক্ষতিগ্রস্ত হয়েছিল।\n', '\n', 'ধসের পর বড় বড় ফাটলের অংশে খুঁটি দিয়ে সড়ক ধরে রাখার চেষ্টা করা হয়। একইভাবে রাঙামাটির মহালছড়ি, ঘাগড়া-কাপ্তাইসহ অন্যান্য সড়কে জোড়াতালি দিয়ে মেরামত চলে। মহালছড়ি সড়ক, রাঙামাটি-চট্টগ্রাম সড়কের বিভিন্ন অংশে দেখা যায়, খুঁটি ও লোহার রড দিয়ে সড়কের ধসে পড়া অংশ আটকে রাখার চেষ্টা করা হয়। পাহাড়ধসের পর সাড়ে ১৪ কোটি টাকার কাজ করা হয়েছে। কিন্তু স্থায়ী কোনো সমাধান এখনো করা যায়নি।\n', '\n', 'সড়ক ও জনপথ বিভাগের (সওজ) রাঙামাটির নির্বাহী প্রকৌশলী এমদাদ হোসেন বলেন, ‘আমরা ঝুঁকির কথা ঊর্ধ্বতন কর্তৃপক্ষকে জানিয়েছি। আসন্ন বর্ষা মৌসুমে কী হতে পারে, তা তুলে ধরেছি। কিন্তু বলা হয়েছে, যখন হয়, তখন ব্যবস্থা নেওয়া হবে। আসলে রাস্তাঘাটের কাজ হুট করে করা যায় না।’\n', '\n', 'পুরোনো বসতির পাশাপাশি পাহাড়ের পাদদেশে ও খাঁজে গড়ে উঠেছে ঝুঁকিপূর্ণ নতুন বসতি। গতকাল বিকেলে রাঙামাটি শহরের নতুনপাড়া এলাকায়।  ছবি:\u2008প্রথম আলো\n', 'পুরোনো বসতির পাশাপাশি পাহাড়ের পাদদেশে ও খাঁজে গড়ে উঠেছে ঝুঁকিপূর্ণ নতুন বসতি। গতকাল বিকেলে রাঙামাটি শহরের নতুনপাড়া এলাকায়। ছবি:\u2008প্রথম আলো\n', '\n', '\n', 'বিভিন্ন স্থাপনা ঝুঁকিতে\n', 'গত বছরের পাহাড়ধসে রাঙামাটিতে সার্কিট হাউস, জেলা প্রশাসকের বাসভবনসহ ১০টি স্থাপনা ঝুঁকিতে পড়ে। এর মধ্যে টেলিভিশন ভবন, পাসপোর্ট কার্যালয়, পুলিশ সুপারের বাসভবন, বেতার ভবন অন্যতম। বালুর বস্তা, খুঁটিসহ বিভিন্ন সামগ্রী দিয়ে অস্থায়ীভাবে এসব স্থাপনা রক্ষা করার চেষ্টা চলে। স্থায়ী কোনো মেরামতকাজ করা হয়নি।\n', '\n', 'গণপূর্ত বিভাগের নির্বাহী প্রকৌশলী মো. জহির উদ্দিন আহমেদ বলেন, পাহাড়ধসের পর ১০টি অতিঝুঁকিপূর্ণ ভবন চিহ্নিত করা হয়েছে। তবে বরাদ্দ না পাওয়ায় ঝুঁকিমুক্ত করার কাজ করা যায়নি।\n', '\ufeff"নুরুল ও রাসেল এখন পর্যন্ত কোনো ক্ষতিপূরণ পাননি"\n', '\n', 'বাসের চাপায় থেঁতলে যাওয়া পা সংক্রমিত হয়ে এখন জীবনশঙ্কায় রয়েছেন নুরুল আমিন (৫৬)। রাজধানীর মহাখালীতে দুই বাসের প্রতিযোগিতার মধ্যে পড়েন তিনি। একটি বাস তাঁর পায়ের ওপর রেখেই পালিয়ে যান চালক। উপস্থিত লোকজন বাস কাত করে তাঁর পা বের করে নিয়ে আসেন। আর দোলাইরপাড়ে বেপরোয়া বাসের চাপায় পা হারানো রাসেল সরকার (২৩) এখন ভবিষ্যতের শঙ্কায় কেবলই কাঁদেন। তাঁদের কেউই এখন পর্যন্ত কোনো ক্ষতিপূরণ পাননি।\n', '\n', '১৭ মে খিলগাঁওয়ের প্রকাশনা ব্যবসায়ী নুরুল আমিনের ডান পা ছয় নম্বর পথের একটি বাসের চাপায় থেঁতলে হাঁটুর নিচ থেকে মাংসপেশি খসে পড়ে গেছে। ওই দিন তাঁকে জাতীয় অর্থোপেডিক হাসপাতাল ও পুনর্বাসন কেন্দ্রে (পঙ্গু হাসপাতাল) ভর্তি করা হয়েছিল।\n', '\n', 'গতকাল সোমবার নুরুল আমিনের জামাতা নুরুল ইসলাম প্রথম আলোকে বলেন, তাঁর ডান পায়ের সংক্রমণ মারাত্মক আকার ধারণ করেছে। পায়ে পোকা ধরেছে। তাঁকে পঙ্গু হাসপাতাল থেকে অন্য একটি বেসরকারি হাসপাতালে নেওয়া হয়েছে। এখন সেখানে তিনি নিবিড় পরিচর্যা কেন্দ্রে (আইসিইউ) রয়েছেন। তাঁর ডান পা কেটে ফেলতে হবে বলে জানিয়েছেন চিকিৎসকেরা। তবে এখনই সেই অস্ত্রোপচার করা যাচ্ছে না। সংক্রমণ থেকে তাঁর শরীরে আরও নানা জটিলতা দেখা দিয়েছে।\n', '\n', 'নুরুলের ওপর নির্ভরশীল তাঁর দুই ছেলে-মেয়ে ও স্ত্রী। তিনি দুর্ঘটনায় আহত হওয়ার পর থেকে অকূলপাথারে পড়েছে পরিবারটি।\n', '\n', 'বনানী থানার পুলিশ জানিয়েছে, দুর্ঘটনার জন্য দায়ী বাসটি আটক করা হয়েছে। তবে আহত ব্যক্তির পরিবার এ বিষয়ে কোনো মামলা করেনি।\n', '\n', 'আহত নুরুল আমিনের জামাতা নুরুল ইসলাম বলেন, নুরুল আমিনকে বাঁচাতে হাসপাতাল, চিকিৎসকদের কাছে দৌড়াদৌড়ি করেই তাঁরা কূল পাচ্ছেন না। এ কারণে থানায় যেতে পারেননি। তবে একজন পুলিশ কর্মকর্তা তাঁদের সঙ্গে যোগাযোগ করেছিলেন। সেই কর্মকর্তা বাসমালিকের সঙ্গে সমঝোতায় যাওয়ার পরামর্শ দিয়েছেন। এ ক্ষেত্রে তাঁরা সাহায্য করবেন বলে জানিয়েছেন।\n', '\n', 'ভবিষ্যতের শঙ্কায় কেবল কাঁদেন রাসেল\n', 'রাসেল ভাড়ার মাইক্রোবাস চালান। গত ২৮ এপ্রিল রাজধানীর দোলাইরপাড়ে গ্রিনলাইন পরিবহনের একটি বাস তাঁর গাড়িতে ধাক্কা দেয়। এ কারণে মেয়র হানিফ ফ্লাইওভারের ওপর বাসটি আটকে বাসচালকের সঙ্গে তর্ক শুরু করেন রাসেল। একপর্যায়ে বাসচালক তাঁর পা ফ্লাইওভারের রেলিংয়ের সঙ্গে পিষে দিয়ে চলে যান। কাটা পড়ে তাঁর বাম পা।\n', '\n', 'পিআর এনার্জি নামের যে প্রতিষ্ঠানটি রাসেলের গাড়ি ভাড়া নিয়েছিল, সেই প্রতিষ্ঠানটি এখন পর্যন্ত তাঁর চিকিৎসা খরচ চালাচ্ছে। রাসেলের চিকিৎসা চলছে রাজধানীর অ্যাপোলো হাসপাতালে।\n', '\n', 'গতকাল সকালে সেই হাসপাতালে গিয়ে দেখা গেল, উদ্বিগ্ন মুখে রাসেলের পাশে বসে আছেন তাঁর স্ত্রী মিম আক্তার। গত রোববারও রাসেলের একটি অস্ত্রোপচার হয়েছে। এখন তাঁকে পর্যবেক্ষণে রাখা হয়েছে। জিজ্ঞাসা করতেই কান্নাজড়িত কণ্ঠে মিম বলেন, ‘রাসেলের অবস্থা ভালো নয়। সব সময় কান্নাকাটি করে। কিছুদিন থেকে বারবার বলছেন, “আমি বুঝি আর বাঁচব না। আমার ছেলেকে নিয়ে এসো, ওকে দেখব।”’ তিনি বলেন, কীভাবে সংসার চলবে? কীভাবে রাসেল চলবেন? তাঁদের দুই বছরের ছেলের কী হবে, এগুলো ভেবে দিশাহারা রাসেল। রাসেলের কান্না এখন তিনি সহ্য করতে পারছেন না।\n', '\n', 'রাসেল সরকারের বড় ভাই আরিফ সরকার বলেন, এ পর্যন্ত পাঁচবার অস্ত্রোপচার হয়েছে রাসেলের। প্রায় সাড়ে ছয় ব্যাগ রক্ত দিতে হয়েছে তাঁকে। এখন পর্যন্ত গ্রিন লাইন বাসের কর্তৃপক্ষ একবার মাত্র এসে রাসেলের খোঁজ নিয়েছে। তা-ও সেটি আহত হওয়ার ১৫ দিন পর। এরপর আর কোনো খবরই তারা নেয়নি। এমনকি চিকিৎসার জন্য একটি টাকাও দেয়নি। তিনি বলেন, ‘তারা ক্ষতিপূরণ দেবে কি না, এ নিয়ে আমার সন্দেহ আছে। মানুষ মানুষের সঙ্গে এমন আচরণ করতে পারে-এটা আমি ভাবতেও পারি না। এখন রাসেলের বিচার নিয়েও আমি চিন্তিত। থানায় খোঁজ নিলে তারাও নির্দিষ্ট করে কিছু বলছে না।’\n', '\ufeff"রাজীবের ভবিষ্যৎ নিয়ে শঙ্কায় স্বজনেরা"\n', '\n', 'রাজীব হোসেন যখন তৃতীয় শ্রেণির ছাত্র, তখন মাকে হারান। অষ্টম শ্রেণিতে উঠতে না–উঠতেই বাবাও চলে যান না–ফেরার দেশে। যক্ষের ধনের মতো রাজীবকে আগলে রাখেন বড় খালা জাহানারা বেগম। সব বাধা পেরিয়ে কষ্টেসৃষ্টে রাজীবও এগিয়ে যাচ্ছিলেন। কিন্তু বাসের বেপরোয়া গতির মুখে পড়ে ডান হাত হারানো রাজীবের ভবিষ্যৎ নিয়ে এখন শঙ্কায় স্বজনেরা। এতিম এই ছেলেটিকে জীবনভর কে দেখবে, তা ভেবেই যেন দিশেহারা তাঁরা। \n', '\n', 'বিআরটিসির একটি দোতলা বাসের পেছনের ফটকে দাঁড়িয়ে গত মঙ্গলবার গন্তব্যে যাচ্ছিলেন রাজধানীর মহাখালীর সরকারি তিতুমীর কলেজের স্নাতক (বাণিজ্য) দ্বিতীয় বর্ষের ছাত্র রাজীব হোসেন (২১)। হাতটি বেরিয়ে ছিল সামান্য বাইরে। হঠাৎই পেছন থেকে স্বজন পরিবহনের একটি বাস বিআরটিসির বাসটিকে পেরিয়ে যাওয়ার বা ওভারটেক করার জন্য বাঁ দিক গা ঘেঁষে পড়ে। দুই বাসের প্রবল চাপে রাজীবের হাত শরীর থেকে বিচ্ছিন্ন হয়ে যায়। রাজীবকে ভর্তি করা হয় পান্থপথের শমরিতা হাসপাতালে। কিন্তু বেসরকারি হাসপাতালের চিকিৎসা ব্যয় বহন করা সম্ভবপর নয় বলে গতকাল বুধবার বিকেলে রাজীবকে ঢাকা মেডিকেল কলেজ হাসপাতালে স্থানান্তর করা হয়। \n', '\n', 'এদিকে রাজীব হোসেনের চিকিৎসার সব ব্যয় বিআরটিসি কর্তৃপক্ষ ও স্বজন পরিবহন কর্তৃপক্ষকে বহন করতে নির্দেশ দিয়েছেন হাইকোর্ট। বিচারপতি সালমা মাসুদ চৌধুরী ও বিচারপতি এ কে এম জহিরুল হকের সমন্বয়ে গঠিত হাইকোর্ট বেঞ্চ এক রিট আবেদনের প্রাথমিক শুনানি নিয়ে গতকাল রুলসহ এ আদেশ দেন। রুলে ক্ষতিগ্রস্ত রাজীব হোসেনকে এক কোটি টাকা ক্ষতিপূরণ প্রদানে কেন নির্দেশ দেওয়া হবে না, তা জানতে চাওয়া হয়েছে। ‘দুই বাসের রেষারেষি, হাত গেল কলেজছাত্র রাজীবের’ শিরোনামে গতকাল প্রথম আলোয় প্রতিবেদন ছাপা হয়। এটিসহ গণমাধ্যমে আসা তিনটি প্রতিবেদন যুক্ত করে সুপ্রিম কোর্টের আইনজীবী রুহুল কুদ্দুস গতকাল রিটটি করেন। \n', '\n', 'আদেশের বিষয়টি জানিয়ে আইনজীবী রুহুল কুদ্দুস প্রথম আলোকে বলেন, যাত্রীসাধারণের চলাচল নিরাপদ করতে ট্রাফিক আইনসহ বিদ্যমান সংশ্লিষ্ট আইন কঠোরভাবে কার্যকর করতে কেন নির্দেশ দেওয়া হবে না এবং ভবিষ্যতে এ ধরনের ঘটনার পুনরাবৃত্তি রোধে প্রয়োজনে আইন সংশোধন ও নতুন করে বিধিমালা প্রণয়নের কেন নির্দেশ দেওয়া হবে না, রুলে তা-ও জানতে চাওয়া হয়েছে। স্বরাষ্ট্রসচিব, সড়ক পরিবহনসচিব, পুলিশের মহাপরিদর্শক, ঢাকা মহানগর পুলিশ কমিশনারসহ আট বিবাদীকে চার সপ্তাহের মধ্যে রুলের জবাব দিতে বলা হয়েছে। \n', '\n', 'তিন ভাইয়ের মধ্যে রাজীবই সবার বড়। মিরহাজিরবাগে একটি মেসে থেকে পড়াশোনা করেন। কখনো টিউশনি, কখনো কম্পিউটারের দোকানে কাজ করে পড়ালেখার খরচ চালাতেন। মামা-খালারাও এগিয়ে আসতেন সুযোগ-সুবিধামতো। ছোট দুই ভাই যাত্রাবাড়ীর একটি মাদ্রাসার এতিমখানায় থেকে পড়াশোনা করছে। \n', 'রাজীবের এই দুর্ঘটনায় চোখের পানি থামছেই না খালা জাহানারা বেগমের। গতকাল দুপুরে শমরিতা হাসপাতালের করিডরে যখন তাঁর সঙ্গে কথা হয়, তখন বারবার হাউমাউ করে কেঁদে উঠছিলেন তিনি। চোখের পানি বাঁধ মানছিল না মামা জাহিদুল ইসলাম ও খালা খাদিজা বেগমেরও। \n', 'জাহানারা বেগম বলছিলেন, ‘ছেলেটা কখনো কিছুর জন্য আবদার করেনি। যা দিয়েছি তা-ই খেয়েছে, তা-ই পরেছে। পড়াশোনা শেষ হলে চাকরি শুরুর গল্প শুরু করেছিল কিছুদিন যাবৎ। ছেলেটার কষ্টেরও দিন শেষ হলো—এমনটা ভাবা শুরু করেছিলেন তাঁরাও। পরিচিতজনদের বলে রেখেছিলেন ভালো চাকরির সন্ধান দিতে। কিন্তু সব হিসাব-নিকাশই উল্টে গেল।’ \n', 'জাহানারা বেগম বলেন, ‘রাজীব ডান হাত দিয়েই লিখত। এখন সে কীভাবে পড়াশোনা শেষ করবে, কেই-বা তার চিকিৎসার ব্যয় বহন করবে, চিকিৎসা শেষে হাত হারানো এই ছেলটিকে কেই-বা দেখাশোনা করবে—এসব ভেবে দিশেহারা তাঁরা।’ \n', '\n', 'শমরিতা হাসপাতালে রাজীবের চিকিৎসা ব্যয়ের বিল এক দিনেই দাঁড়িয়েছিল ১ লাখ ২৬ হাজার টাকা। স্বজনেরা সব টাকা পরিশোধ করতে পারেননি। ৩৫ হাজার টাকা দিয়েছেন। বাকি টাকা পরে দেবেন—এমন লিখিত দেওয়ার পর বিকেলে রাজীবকে ঢাকা মেডিকেল কলেজ হাসপাতালে স্থানান্তরের অনুমতি দেওয়া হয়। তাঁকে ঢাকা মেডিকেল কলেজ হাসপাতালের ১০১ নম্বর ওয়ার্ডে ভর্তি করা হয়। \n', '\n', 'রাজীবের চাচা পুলিশের পরিদর্শক আল আমিন বলেন, ছেলেটা কোনো কথা বলছে না। শুধু ফ্যালফ্যাল করে তাকিয়ে থাকে। মাঝেমধ্যে ব্যথায় ‘মা’ বলে চিৎকার দিয়ে ওঠে। জিজ্ঞেস করলেও কোনো উত্তর দিচ্ছে না। \n', 'ঢাকা মেডিকেল কলেজ হাসপাতালের অর্থোপেডিকস বিভাগের বিভাগীয় প্রধান অধ্যাপক মো. শামছুজ্জামান প্রথম আলোকে বলেন, অনেক রক্তক্ষরণ হয়েছে। তাঁর অবস্থা বর্তমানে স্থিতিশীল, তবে শঙ্কামুক্ত নয়। যেকোনো সময় আবার খারাপ হয়েও যেতে পারে। চিকিৎসকেরা তাঁর সার্বক্ষণিক খবর রাখছেন। \n', '\n', 'দুর্ঘটনায় সংশ্লিষ্ট বিআরটিসি বাসের চালক ওয়াহেদ আলী এবং স্বজন বাসের চালক খোরশেদকে গ্রেপ্তার করেছে শাহবাগ থানার পুলিশ। শাহবাগ থানার ভারপ্রাপ্ত কর্মকর্তা (ওসি) আবুল হাসান প্রথম আলোকে বলেন, রাজীব নিজেই বাদী হয়ে গতকাল মামলা করেছেন। দুই চালককেই গ্রেপ্তার করা হয়েছে। তিনি বলেন, প্রাথমিক জিজ্ঞাসাবাদে দুই বাসচালক বলেছেন, ট্রাফিক সিগন্যাল ওঠার পরপরই দ্রুতগতিতে বাস চালাতে গিয়ে দুর্ঘটনাটি ঘটেছে। তবে তাঁরা কেউই দায় স্বীকার করেননি।\n', '\n', 'সড়ক দুর্ঘটনার ৭৪ শতাংশই ঢাকার \n', 'বাংলাদেশ পুলিশের হিসাব অনুযায়ী, ১৯৯৮ থেকে ২০১৪ সাল—এই ১৬ বছরে কেবল রাজধানীতে সড়ক দুর্ঘটনায় প্রাণ হারিয়েছে ৫ হাজার ৬৫৪ জন। তাদের অধিকাংশই মারা গেছে সড়ক পারাপারের সময়। সড়ক নিরাপত্তা নিয়ে যাঁরা কাজ করছেন, তাঁরা রাজধানীতে দুর্ঘটনার জন্য চালক ও পথচারীদের সতর্কতা এবং যানবাহনের বেপরোয়া গতিকেই দায়ী করছেন।\n', '\n', 'পুলিশের দেওয়া তথ্য বিশ্লেষণ করে বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউট (এআরআই)। এআরআই ২০০৯ থেকে ২০১৪ সাল পর্যন্ত রাজধানীর মোড়গুলোতে দুর্ঘটনার প্রবণতা নিয়ে গবেষণা করেছে। গবেষণায় দেখা যায়, সবচেয়ে প্রাণঘাতী স্থান হচ্ছে ৫৪টি ব্যস্ত মোড়। ছয় বছরে এসব মোড়ে প্রাণ গেছে ১৮১ জনের। এর মধ্যে ১৩৫ জন পথচারী।\n', '\n', 'দেশের সব মহানগরে যত পথচারী সড়ক দুর্ঘটনায় মারা যায়, এর দ্বিগুণের বেশি মারা যায় শুধু ঢাকা মহানগরে। অবশ্য ঢাকায় মানুষ ও যানবাহন—দুটোই বেশি। সারা দেশের মহানগরগুলোতে সংঘটিত সড়ক দুর্ঘটনার ৭৪ শতাংশই ঢাকার। নিহত পথচারীদের ৭২ শতাংশ ঢাকায়।\n', '\n', 'এআরআইয়ের গবেষণা বলছে, মোড়গুলোতে দুর্ঘটনার পেছনে ৬৪ শতাংশই চালকের অসতর্কতা দায়ী। ৭ শতাংশ ক্ষেত্রে পথচারী নিজেই দায়ী, আর ২৮ শতাংশ অন্যান্য কারণে ঘটে। \n', 'এআরআইয়ের প্রতিবেদন বলছে, রাজধানীর প্রাণঘাতী ব্যস্ত ৫৪টি মোড়ের মধ্যে সবচেয়ে বেশি ঝুঁকিপূর্ণ ৯টি মোড়। এগুলো হচ্ছে উত্তরার জসীমউদ্\u200cদীন সড়ক মোড়, ফার্মগেট, যাত্রাবাড়ী, সায়েদাবাদ, কারওয়ান বাজার, বনানীর কাকলী, বিজয় সরণি, জোয়ার সাহারা ও শ্যামলী। \n', '\n', 'তবে পুলিশ ও পরিবহন সংগঠনগুলোর সূত্র বলছে, মেয়র মোহাম্মদ হানিফ উড়ালসড়ক চালুর পর সায়েদাবাদ ও যাত্রাবাড়ী মোড়ে দুর্ঘটনা ও প্রাণহানি কিছুটা কমে এসেছে। \n', 'জানতে চাইলে এআরআইয়ের গবেষক ও সহকারী অধ্যাপক কাজী সাইফুন নেওয়াজ প্রথম আলোকে বলেন, ঢাকায় একই রুটে একাধিক পরিবহন কোম্পানি। আবার একই কোম্পানিতে একাধিক মালিক। দিন শেষে মুনাফা যার যার। এটা খুবই বাজে ব্যবস্থা। এর ফলে একটা অস্বাস্থ্যকর প্রতিযোগিতা সৃষ্টি হয়েছে। যার বলি হচ্ছে সাধারণ মানুষ। শৃঙ্খলা আনতে হলে সব বাস একটি বা অল্প কিছু কোম্পানির অধীনে নিয়ে আসতে হবে। চালকদের দ্রুত বিচারের আওতায় আনার সময় এসেছে উল্লেখ করে তিনি বলেন, তিনি বাংলাদেশ সড়ক পরিবহন কর্তৃপক্ষের চালক প্রশিক্ষণে ক্লাস নেন। ওই ক্লাসে ব্যক্তিগত গাড়ির চালকেরাই আসেন। গণপরিবহনের চালকেরা আসেন না। তাঁদের আনতে চাইলে ধর্মঘটের হুমকি দেন। চালকদের প্রশিক্ষণ, দ্রুত ও যথাযথ শাস্তি নিশ্চিত করতে না পারলে সড়ক নিরাপদ করা যাবে না।\n', '\ufeff"‘আমি আগুনে পুড়ে যাচ্ছি, আমাকে বাঁচাও’"\n', '\n', 'নেপালের ত্রিভুবন আন্তর্জাতিক বিমানবন্দরে বিধ্বস্ত ইউএস-বাংলার উড়োজাহাজে ছিলেন গাজীপুরের শ্রীপুর উপজেলার নগরহাওলা গ্রামের দুই পরিবারের পাঁচ সদস্য। শিশুসহ দুজন মারা গেছেন। বাকিরা হাসপাতালে। তাঁদের একজন নেপালের কাঠমান্ডু টিচিং হাসপাতালে চিকিৎসাধীন মেহেদী হাসান। উড়োজাহাজটি বিধ্বস্ত হওয়ার আগমুহূর্তে ঠিক কী ঘটেছিল, সে সম্পর্কে গতকাল বুধবার টেলিফোনে কথা বলেছেন প্রথম আলোর সঙ্গে।\n', '\n', '‘সবকিছুই ছিল স্বাভাবিক। কেবিন ক্রু সুন্দর করে ঘোষণা দিলেন, কিছুক্ষণের মধ্যেই বিমান ল্যান্ড করবে। আমরাও নামবার জন্য প্রস্তুত। বিমানটি যখন অবতরণের জন্য রানওয়ের দিকে এগোচ্ছে, হঠাৎ ভূমির কাছাকাছি এসেও আবার ওপরে উঠে গেল। রানওয়ে ছুঁতে গিয়েও ব্যর্থ হলো। আমরা জানালা দিয়ে দেখলাম রানওয়েতে কয়েকটি প্লেন দাঁড়িয়ে আছে। তারপর আবারও প্লেনটা ল্যান্ড করার চেষ্টা করে। এ সময়ই আমরা পরপর দুটো ধাক্কা টের পেলাম। প্লেনের জানালা দিয়ে দেখলাম পাশেই দেয়াল। কয়েক মুহূর্ত পর প্লেনটা দেয়ালে ধাক্কা খেয়ে থেমে গেল। তারপর শুরু হলো আর্তচিৎকার। ভয়ার্ত মানুষ তখন দিশেহারা। কেউ দোয়া পড়ছে, আবার কেউ আতঙ্কে ছোটাছুটি করছে। হঠাৎ দেখি আমার পায়ের কাছ থেকে ধোঁয়া ও আগুনের ফুলকি বের হচ্ছে। পাশে তাকিয়ে দেখি আমার স্ত্রী স্বর্ণা (সৈয়দা কামরুন্নাহার) চিৎকার করছে। ও বলছে, “আমি আগুনে পুড়ে যাচ্ছি, আমাকে বাঁচাও। ” আমার সিটবেল্ট খোলা না বাঁধা ছিল, এখন আর মনে করতে পারছি না। তবে পায়ে কেডস ছিল। আমি দুই হাত, দুই পা দিয়ে সর্বশক্তি প্রয়োগ করে জানালা ভাঙার চেষ্টা করলাম। নিশ্বাস নিতে পারছিলাম না। মনে হচ্ছিল জানালা ভাঙা গেলে অন্তত নিশ্বাসটা তো নেওয়া যাবে। কিন্তু ভাঙতে পারলাম না।\n', '\n', '‘যত দূর মনে পড়ছে, প্রথমে বিমানের পেছনের দিকে আগুন লাগে। সামনে পাইলট যেখানে বসেছিলেন, তাঁর পাশের দরজাসহ প্লেনের কিছুটা অংশ ভেঙে পড়ে গিয়েছিল। আগুন ও ধোঁয়া ঠেলে আমি ওই জায়গায় পৌঁছাই। একটা সুড়ঙ্গের মতো খুঁজে পেলাম। শেষ প্রান্তে সামান্য আলোও। আমি আলোর পথ ধরে বাইরে বেরিয়ে আসি। বাইরে গিয়ে নিশ্বাস নিয়ে আমি আবার ভেতরে আসি। ভেতরে এসে দেখি অ্যানি (প্রিয়কের স্ত্রী আলমুন নাহার অ্যানি) বের হচ্ছে। আমি এগিয়ে গিয়ে অ্যানিকে বের করে আনি। তারপর আবারও ভেতরে ঢুকি। দেখি স্বর্ণা বের হওয়ার চেষ্টা করছে। ও তখনো চিৎকার করছে। বলছে, “আমার শরীর পুড়ে যাচ্ছে। ” আমি তাকেও দ্রুত বের করলাম। দেখি ওর নাক-মুখ দিয়ে রক্ত পড়ছে। এরপর আমি আর কিছুই মনে করতে পারি না।’\n', '\n', 'প্রিয়কের বাড়িতে শুধুই কান্না\n', 'মেহেদী হাসানদের সঙ্গেই ছিলেন প্রিয়ক-আলমুন নাহার অ্যানি দম্পতি ও তাঁদের তিন বছরের মেয়ে প্রিয়ন্ময়ী। আলমুন নাহার স্বামী ও সন্তানকে হারিয়েছেন। বিকট শব্দে প্লেনটি বিধ্বস্ত হওয়ার পর ধোঁয়ার ভেতর দিয়ে প্রিয়ক তাঁর সন্তানকে আনতে প্লেনের ভেতর গিয়েছিলেন। প্রিয়ক ভেতরে ঢোকার পরপরই আগুন আর ধোঁয়ায় চারদিক ছেয়ে যায়। আলমুন নাহার প্রিয়ক বা প্রিয়ন্ময়ী কাউকেই আর দেখতে পাননি।\n', '\n', 'প্রিয়কের বাড়িতে এখন শুধুই কান্না। প্রিয়কের মা ফিরোজা বেগম সব হারিয়ে নির্বাক। শুধু যেন খোঁজেন কাকে। স্বজনেরা অপেক্ষা করছেন, তাঁদের প্রিয় মানুষগুলোর শবদেহ অন্তত দ্রুত বাড়িতে আসুক।\n', '\n', '২০১২ সালে প্রিয়ক বিয়ে করেন। ২০১৫ সালের ১৪ সেপ্টেম্বর তামারা প্রিয়ন্ময়ী প্রিয়কের জন্ম। যেখানেই থাকুক দিনে কয়েকবার মেয়ের সঙ্গে ফোনে কথা বলতেন। বাবা-মেয়ে চলেও গেলেন একসঙ্গে।\n', '\n', 'ভয়াবহ এই দুর্ঘটনা থেকে বেঁচে গেছেন প্রিয়কের স্ত্রী আলমুন নাহার ওরফে অ্যানি (২৬), প্রিয়কের মামাতো ভাই মেহেদী হাসান (২৭) ও তাঁর স্ত্রী সৈয়দা কামরুন্নাহার (২৫)। তাঁদের কেউবা হাসপাতালে চিকিৎসা নিয়েছেন, কেউবা চিকিৎসাধীন আছেন।\n']

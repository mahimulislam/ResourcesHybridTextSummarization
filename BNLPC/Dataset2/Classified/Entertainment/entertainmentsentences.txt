['\ufeff"বুলবুল চৌধুরীর জন্মশতবার্ষিকী উদযাপন"\n', '\n', 'প্রখ্যাত নৃত্যশিল্পী বুলবুল চৌধুরী ১৯১৯ সালের পয়লা জানুয়ারি জন্মগ্রহণ করেন। জাতীয় পর্যায়ে নৃত্যচর্চায় বিশেষ অবদানের পাশাপাশি আন্তর্জাতিক অঙ্গনেও তাঁর সমান খ্যাতি রয়েছে। তাঁর নামানুসারে বুলবুল ললিতকলা একাডেমির নামকরণ করা হয়। \n', 'আগামী পয়লা জানুয়ারি বুলবুল চৌধুরীর শততম জন্মদিন। এ উপলক্ষে বছরব্যাপী নানান কর্মযজ্ঞের মাধ্যমে তাঁকে স্মরণ করার উদ্যোগ নিয়েছে বাংলাদেশ শিল্পকলা একাডেমি ও বাংলাদেশ নৃত্য শিল্পী সংস্থা।\n', '\n', 'বছরব্যাপী এ আয়োজনে ঘটা করে উদ্বোধনী অনুষ্ঠান ছাড়াও রয়েছে নৃত্য গবেষকদের লেখা নিয়ে স্মারকগ্রন্থ প্রকাশ, এপ্রিল মাসে আন্তর্জাতিক নৃত্য দিবসে নৃত্য উৎসব আয়োজন, নৃত্যনাট্য উৎসব, দেশব্যাপী নৃত্য প্রতিযোগিতা, ‘বুলবুল চৌধুরীর নৃত্যধারা’ বিষয়ক সেমিনার, গুণী শিল্পীদের সম্মাননা প্রদানসহ বছরব্যাপী নানা কর্মযজ্ঞ। \n', 'গতকাল শিল্পকলা একাডেমির জাতীয় নাট্যশালার সেমিনার কক্ষে আয়োজিত এক সংবাদ সম্মেলনে এসব তথ্য জানান একাডেমির মহাপরিচালক লিয়াকত আলী। \n', 'এ সময় আরও উপস্থিত ছিলেন বাংলাদেশ নৃত্য শিল্পী সংস্থার সভাপতি মিনু হক এবং সাধারণ সম্পাদক মাহফুজুর রহমান, বিশিষ্ট নৃত্যব্যক্তিত্ব আমানুল হক, শিল্পকলা একাডেমির সচিব মো. বদরুল আনম ভূঁইয়া, পরিচালক কাজী আসাদুজ্জামান, জসিম উদ্দীন ও সোহরাব উদ্দিন।\n', '\ufeff"হারলেন ইমন, জিতলেন আসিফ"\n', '\n', 'সংগীতাঙ্গনে তাঁদের কোনো প্রতিযোগিতা নেই। \n', 'সে কারণে চ্যাম্পিয়ন কিংবা রানারআপ হওয়ারও কোনো প্রশ্ন নেই। গুরু-শিষ্য বলে কথা।\n', ' কিন্তু ব্যাডমিন্টনে গুরু শওকত আলী ইমনকে হারাতে তো কোনো নিষেধ ছিল না গায়ক আসিফ আকবরের।\n', ' খেলায় সুযোগ পেয়ে সেই কাণ্ডটাই ঘটিয়ে বসলেন দেশের জনপ্রিয় গায়ক আসিফ আকবর। \n', 'গতকাল রাতে চলচ্চিত্র উন্নয়ন করপোরেশন (বিএফডিসি) ক্যানটিনের সামনের খোলা জায়গায় সেলিব্রেটি ব্যাডমিন্টন লিগের (সিবিএল) ফাইনাল খেলায় মুখোমুখি হয় শওকত আলী ইমন ও আসিফ আকবরের দল। তিন ম্যাচের খেলায় প্রথম দুটিতে পরপর জয় ছিনিয়ে নেয় আসিফের দল। \n', 'এরপর আর তৃতীয় ম্যাচের প্রয়োজনই পড়েনি।\n', '\n', 'সেলিব্রেটি ব্যাডমিন্টন লিগের ফাইনাল খেলায় শওকত আলী ইমনের সঙ্গে ছিলেন ক্লোজআপ ওয়ান তারকা রাজীব আর আসিফের সঙ্গে ছিলেন একসময়ের আলোচিত গায়ক আতিক বাবু। \n', 'ফাইনাল খেলার মধ্য দিয়ে টানা এক সপ্তাহ ধরে চলতে থাকা এই টুর্নামেন্টের সমাপ্তি ঘটে। চ্যাম্পিয়ন হওয়ার সঙ্গে সঙ্গেই বেজে ওঠে ব্যান্ড পার্টি। টুর্নামেন্টের চ্যাম্পিয়নদের হাতে একটি ট্রফি ও ৩২ ইঞ্চি টেলিভিশন তুলে দেন আয়োজনের প্রধান পৃষ্ঠপোষক প্রতিষ্ঠান আরএফএল প্লাস্টিকসের প্রধান বিপণন কর্মকর্তা আরাফাতুর রহমান ও অনুষ্ঠানের প্রধান অতিথি মুশফিকুর রহমান গুলজার। রানারআপ দলকে ট্রফির পাশাপাশি দুটি অ্যান্ড্রয়েড মোবাইল ফোন পুরস্কার হিসেবে দেওয়া হয়।\n', '\ufeff"টুইটার থেকে বেরিয়ে গেলেন ডেমি"\n', '\n', 'সংগীতশিল্পী ডেমি লোভাটো তাঁর টুইটার অ্যাকাউন্টটি মুছে ফেললেন। ভক্ত ও গানের জগতের একাধিক শিল্পীর সমালোচনার মুখে পড়ে মাইক্রোব্লগিং এই সাইট থেকে বেরিয়ে গেলেন তিনি। \n', 'ব্রিটিশ র\u200c্যাপার টুয়েন্টিওয়ান স্যাভেজকে মার্কিন যুক্তরাষ্ট্র থেকে বিতাড়ন করা প্রসঙ্গে টুইটারে ঠাট্টা করেন ডেমি। এ কারণেই অনেকের রোষের শিকার হন তিনি।\n', '\n', 'র\u200c্যাপার টুয়েন্টিওয়ান স্যাভেজ ব্রিটিশ নাগরিক। ২০০৫ সালে অবৈধভাবে মার্কিন যুক্তরাষ্ট্রে ঢোকেন তিনি। সম্প্রতি তাঁকে বিতাড়ন করে যুক্তরাজ্যে পাঠিয়ে দেওয়ার সিদ্ধান্ত নেয় যুক্তরাষ্ট্রের সংশ্লিষ্ট সংস্থা। এমনকি এই র্যা পারের নামে গ্রেপ্তারি পরোয়ানাও জারি হয়েছে। \n', 'সামাজিক যোগাযোগমাধ্যমে এখন এ নিয়ে দুই ভাগে বিভক্ত সবাই। একদল বলছে, স্যাভেজের এই বিতাড়ন যুক্তিসংগত নয়। আরেক দল অবৈধ অভিবাসীর এই পরিণতিকে সমর্থন করে যাচ্ছেন, এ নিয়ে হাসি–তামাশা করছেন। ডেমিও ওই হাসি–তামাশার দলে।\n', '\n', 'টুইটারে স্যাভেজের বিতাড়ন নিয়ে ছড়ানো মিম ও ট্রল ‘শেয়ার’ করে তিনি বিষয়টি নিয়ে অনেক ঠাট্টা করেছিলেন। সেই ঠাট্টা–উপহাসের সমালোচনা করেছেন মার্কিন র্যা পার ওয়েল ও অফসেট। তাঁদের মতে, ডেমির এ আচরণ মোটেও শিল্পীসুলভ নয়। \n', 'তার ওপর সেই ডেমিই বলছেন অন্যায় আর অপরাধের কথা, যে ডেমি মাস তিনেক আগে অতিরিক্ত মাদক সেবন করে প্রায় মরতে বসেছিলেন!\n', '\n', 'উপহাসের পর ডেমি প্রচণ্ড রোষের শিকার হন। তিনি শেষমেশ ক্ষমা প্রার্থনা করে টুইটার থেকে নিজের অ্যাকাউন্টটি মুছে দেন। তবে অ্যাকাউন্ট মুছে দিলেও ডেমির করা উপহাসপূর্ণ টুইটের স্ক্রিনশট এখন ঘুরে বেড়াচ্ছে সামাজিক যোগাযোগামাধ্যমে। \n', '\ufeff"কাদের খানের অবস্থা আশঙ্কাজনক"\n', '\n', 'বলিউডের প্রবীণ অভিনেতা কাদের খানের অবস্থা আশঙ্কাজনক। গুরুতর অসুস্থ অবস্থায় তাঁকে কানাডার একটি হাসপাতালে ভর্তি করা হয়েছে। কয়েক বছর ধরে ছেলেমেয়ের সঙ্গে কানাডায় বসবাস করছিলেন এই অভিনেতা। কাদের খান দীর্ঘদিন ধরে শ্বাসকষ্টে ভুগছিলেন। \n', 'সম্প্রতি অবস্থার অবনতি হলে তাঁকে হাসপাতালে নেওয়া হয়। যতক্ষণ জ্ঞান ছিল, ততক্ষণ চোখের ইশারায় যোগাযোগ করলেও কথা বলতে পারছিলেন না তিনি। চিকিৎসকেরা তাঁকে দ্রুত নিবিড় পর্যবেক্ষণে নেওয়ার পরামর্শ দেন। এ সময় তাঁর নিউমোনিয়ার লক্ষণও দেখা দেয়।\n', '\n', 'কাদের খান প্রোগ্রেসিভ সুপ্রানিউক্লিয়ার পলসিতে (পিএসপি) ভুগছিলেন। এ সমস্যায় রোগীরা স্বাভাবিক ভারসাম্য ও স্মৃতি হারিয়ে ফেলেন। ২০১৭ সালে তাঁর হাঁটুতে একটি অস্ত্রোপচার করা হয়েছিল। \n', 'তাঁর দীর্ঘদিনের বন্ধু ও বলিউড অভিনেতা শক্তি কাপুর তখন গণমাধ্যমকে বলেন, ‘কাদের এখন হুইলচেয়ারে। এ নিয়ে কথা বলাটা খুবই দুঃখজনক।’ \n', 'কাদের খানের ছেলে জানিয়েছেন, গত বছর যখন হাঁটুতে অস্ত্রোপচার করা হয়, তখন তিনি কারও সাহায্য ছাড়া একা হুইল চেয়ার থেকে উঠে হাঁটতে চেয়েছিলেন।\n', 'কাদের খান তিন শতাধিক চলচ্চিত্রে অভিনয় করেছেন। ১৯৭৩ সালে যশ চোপড়ার ‘দাগ’ ছবির মাধ্যমে ক্যারিয়ার শুরু করেন তিনি। ১৯৯০ সাল থেকে সংলাপ ও চিত্রনাট্য লেখা শুরু করেন। চিত্রনাট্যকার হিসেবে কদর ছিল তাঁর। লিখেছেন ১২টি ছবির চিত্রনাট্য। \n', 'তাঁর লেখা শেষ চিত্রনাট্যে নির্মিত হয় ‘আন্টি নাম্বার ওয়ান’ ছবিটি। তাঁর উল্লেখযোগ্য ছবির মধ্যে রয়েছে ‘দুলহে রাজা’, ‘হাসিনা মান যায়েগি’, ‘মুঝসে শাদি করোগি’। তাঁকে শেষ দেখা গিয়েছিল ২০১৫ সালে ‘হো গ্যায়া দেমাগ কা দাহি’ ছবিতে। \n', '\ufeff"একই অ্যালবামে সৌমিত্র, হৈমন্তী আর অরূপরতন"\n', '\n', 'একুশে পদকপ্রাপ্ত স্বাধীন বাংলা বেতারকেন্দ্রের শিল্পী ও দন্তবিশেষজ্ঞ অরূপরতন চৌধুরী আর ভারতের বাংলা গানের অন্যতম বরেণ্য শিল্পী হৈমন্তী শুক্লা একই অ্যালবামে গান গেয়েছেন। রবীন্দ্রসংগীতের এই অ্যালবামের নাম ‘দাঁড়িয়ে আছ তুমি আমার’। \n', 'এই অ্যালবামে আরও আছেন সৌমিত্র চট্টোপাধ্যায়। এখানে তিনি সঞ্চালক। তিনি কথা বলেছেন গান নিয়ে। এই অ্যালবাম নিয়ে তিনি বলেছেন, ‘হৈমন্তী শুক্লা আর অরূপরতনের রবীন্দ্রসংগীতের অ্যালবাম উভয় বাংলার মৈত্রীর বন্ধনকে দৃঢ় করবে।’\n', '\n', 'জানা গেছে, আগামী ১ মার্চ অ্যালবামটি আনুষ্ঠানিকভাবে প্রকাশ করবে সাউন্ডটেক। সেদিন রাজধানীর হোটেল সোনারগাঁওয়ে একটি অনুষ্ঠানের আয়োজন করা হবে। সেই অনুষ্ঠানে হৈমন্তী শুক্লারও উপস্থিত থাকার কথা আছে। সেদিন তিনি গানও করবেন।\n', '\n', 'অরূপরতন চৌধুরী জানান, রবীন্দ্রনাথ ঠাকুরের পূজা আর প্রেম পর্যায়ের পাঁচটি গান নিয়ে সাজানো হয়েছে এই অ্যালবাম। গানগুলোর সংগীত পরিচালনা করেছেন কলকাতার দীপঙ্কর ভাস্কর। সব কটি গানই দ্বৈত কণ্ঠে গাওয়া। গানগুলোর মিউজিক ভিডিও তৈরি হয়েছে।\n', '\ufeff"অ্যাঞ্জেলিনা জোলি কক্সবাজারে"\n', '\n', 'হলিউডের জনপ্রিয় অভিনেত্রী অ্যাঞ্জেলিনা জোলি এখন কক্সবাজারে। আজ সোমবার সকালে তিনি ঢাকায় আসেন। এরপরই কক্সবাজারে রোহিঙ্গা শিবির পরিদর্শনে চলে যান। \n', 'জাতিসংঘের শরণার্থীবিষয়ক সংস্থা ইউএনএইচসিআরের এক কর্মকর্তা আজ প্রথম আলোকে এ তথ্যের সত্যতা নিশ্চিত করেছেন। এই সংস্থার বিশেষ দূত হিসেবেই জোলির এবারের সফর।\n', '\n', 'এটিই জোলির প্রথম বাংলাদেশ সফর। এবার তিনি তিন দিন থাকবেন। সফরের বেশির ভাগ সময় তিনি কক্সবাজারে রোহিঙ্গা শিবিরে কাটাবেন।\n', '২০১৭ সালের আগস্ট মাসে মিয়ানমারের রাখাইন রাজ্যে সংখ্যালঘু রোহিঙ্গা মুসলিমদের ওপর দমনপীড়ন শুরু করে দেশটির সামরিক বাহিনী। এরপর সাত লাখের বেশি রোহিঙ্গা বাংলাদেশে ঢুকে পড়ে। এখন দেশে প্রায় ১০ লাখ রোহিঙ্গা কক্সবাজারের টেকনাফ ও রোহিঙ্গা আশ্রয়শিবিরে।\n', '\n', 'ইউএনএইচসিআরের এক বিজ্ঞপ্তিতে বলা হয়, রোহিঙ্গাদের অবস্থা দেখার জন্য তিন দিনের সফরে বাংলাদেশে আসছেন জোলি। কক্সবাজারে রোহিঙ্গা শিবির পরিদর্শন শেষে ঢাকায় এসে প্রধানমন্ত্রী শেখ হাসিনা, পররাষ্ট্রমন্ত্রী এ কে আবদুল মোমিন এবং সরকারের একাধিক শীর্ষ কর্মকর্তার সঙ্গে বৈঠক করবেন। \n', 'রোহিঙ্গা সমস্যার সমাধানে ইউএনএইচসিআর কীভাবে বাংলাদেশ সরকারকে আরও সহযোগিতা করতে পারে, তা নিয়ে আলোচনা করবেন জোলি। \n', 'এ ছাড়া বিশ্বের সবচেয়ে নিগৃহীত এই সংখ্যালঘু গোষ্ঠীর মানুষের সমস্যা সমাধান কীভাবে নিরাপদ ও টেকসই উপায়ে করা সম্ভব, সে বিষয়েও আলোচনা করবেন এই অভিনেত্রী।\n', '\ufeff"জন্মদিনে বাপ্পা মজুমদার বাকরুদ্ধ!"\n', '\n', 'জনপ্রিয় সংগীতশিল্পী, সুরকার ও সংগীত পরিচালক বাপ্পা মজুমদারের জন্মদিন আজ মঙ্গলবার। ছোট পর্দার জনপ্রিয় তারকা তানিয়া হোসাইনের সঙ্গে এবারই প্রথম জন্মদিন উদ্\u200cযাপন করছেন তিনি। \n', 'সংগীতের মানুষ বাপ্পাকে জন্মদিনে তাই গানের সঙ্গে সম্পর্কিত কিছু উপহার দেওয়ার কথা ভেবেছিলেন স্ত্রী তানিয়া হোসাইন। চোখের সামনে গ্র্যান্ড পিয়ানো ছাড়া আর কোনো ভালো উপহার তাঁর চোখে পড়েনি। জীবনসঙ্গীর কাছ থেকে জন্মদিনে এমন উপহার পেয়ে বাকরুদ্ধ হয়ে যান বাপ্পা!\n', '\n', 'জন্মদিনের এমন উপহার পেয়ে তাৎক্ষণিক প্রতিক্রিয়া জানান ফেসবুকে। বাপ্পা বলেন, ‘আমি সত্যি সত্যিই বাকরুদ্ধ। এই মুহূর্তে আমি কোনো শব্দ খুঁজে পাচ্ছি না অনুভূতি প্রকাশের। তবে এই অনুভূতি স্বর্গীয়। আর আমাকে স্বর্গীয় অনুভূতির ছোঁয়া দিয়েছে তানিয়া হোসাইন। \n', 'সত্যিই আমি ভাষাহীন হয়ে গেলাম। এভাবে আমাকে বোকা বানানোর কোনো মানে হয়? বলো? ইহাকেই বলে, তব্\u200cদা খাইয়া বইসা গেলাম।’\n', '\n', 'একেবারে ঘরোয়া আয়োজনে গত বছর ১৬ মে বাপ্পা মজুমদার ও তানিয়া হোসাইন বিয়ে করেন। বিয়ের আনুষ্ঠানিকতা শেষে ঢাকা ক্লাবের সিনহা লাউঞ্জে ছোট পরিসরে দুই পরিবারের পক্ষ থেকে বিবাহোত্তর সংবর্ধনা অনুষ্ঠান আয়োজন করা হয়। \n', 'এতে বাপ্পা ও তানিয়ার পরিবারের সদস্যরা ছাড়াও অভিনয় ও সংগীতজগতের অনেকেই উপস্থিত ছিলেন।\n', '\ufeff"রোমানিয়ায় সেরা সৌরভের ছবি"\n', '\n', 'ভিন্নধর্মী চলচ্চিত্র নির্মাতাদের প্ল্যাটফর্ম হিসেবে রোমানিয়ার ‘টুয়েলভ মান্থস ফিল্ম ফেস্টিভ্যাল’ ইউরোপে খুব পরিচিত। মূলধারার বাইরে চলচ্চিত্রকে উৎসাহ দেওয়া আর প্রদর্শনীর ব্যবস্থা করার জন্য এই উৎসব আয়োজন করা হয়। \n', 'এ বছর জানুয়ারি এডিশনে জুরি সিলেকশনের জন্য নির্বাচন করা হয় ৫৭টি চলচ্চিত্র। এর মধ্যে ছিল বাংলাদেশের স্বল্পদৈর্ঘ্য চলচ্চিত্র ‘আ স্ক্রিবল স্টোরি’। গতকাল সোমবার রোমানিয়ার ক্লুজ নাপোকায় জুরিরা ১৭টি ক্যাটাগরিতে পুরস্কার পাওয়া চলচ্চিত্রের নাম ঘোষণা করেছেন। \n', 'জানা গেছে, জুরিদের বিবেচনায় ‘সেরা নিরীক্ষামূলক ছবি’ নির্বাচিত হয়েছে ফরিদুল আহসান সৌরভ পরিচালিত ছবি ‘আ স্ক্রিবল স্টোরি’। এই বিভাগে দ্বিতীয় হয়েছে রাশিয়ার চলচ্চিত্র ‘লাস্ট লাভ’ আর তৃতীয় পর্তুগালের ‘ক্লাউডস...ক্লাউডস’।\n', '\n', '‘আ স্ক্রিবল স্টোরি’ ছবিটি নিয়ে পরিচালক ফরিদুল আহসান সৌরভ বলেন, ‘১০ মিনিট দৈর্ঘ্যের এ চলচ্চিত্রে মূলত গল্প বলা নিয়ে নিরীক্ষা করা হয়েছে। \n', 'প্রতিদিনের জনজীবনে চেনাজানা বলা না–বলা গল্পের চিত্ররূপ নিয়ে এখানে নিরীক্ষা করা হয়েছে। জীবনের প্রত্যাশিত-অপ্রত্যাশিত উত্থান-পতন, সফলতা–বিফলতা, আশা-নিরাশা আর অপেক্ষার দৃশ্যকল্প রূপায়ণ করা হয়েছে। স্থান আর কালভেদে এলোমেলো এই গল্পগুলো সর্বজনীন। \n', 'বিচ্ছিন্ন আর বিক্ষিপ্ত হওয়া সত্ত্বেও গল্পগুলো যেন দৃশ্য আর শব্দের সমন্বয়ে পরস্পরের সঙ্গে কোনো না কোনোভাবে একসূত্রে গাঁথা।’\n', '\n', 'ফরিদুল আহসান সৌরভ জানান, ‘আ স্ক্রিবল স্টোরি’ ছবিটি ঢাকার বিভিন্ন স্থানে প্রায় চার মাস সময় ধরে শুট করা হয়েছে। \n', 'এর চিত্রগ্রহণের দায়িত্বে ছিলেন সাহেলা আক্তার উমামা, রেহনুমা অন্তিকা, নুসরাত নওরিন, শুভ দত্ত, মাহনুর তাবাসসুম মিম, জামিম হোসাইন চৌধুরী ও মুজাদ্দিদ আল আরিফিন। স্বল্পদৈর্ঘ্য এ চলচ্চিত্রে ভোকাল হিসেবে কাজ করেছেন সলিকা আক্তার ও নিভেদিতা এলিস। \n', 'ছবিটি প্রযোজনা করেছেন সাফওয়াত তাসনিয়া প্রিয়াঙ্কা।\n', '\n', 'রোমানিয়ার এই উৎসবে দুটি বিভাগে প্রতিযোগিতা হয়। একটি বিভাগে বিচারকদের সরাসরি রেটিংয়ে প্রতি এডিশনে সেরা তিনটি চলচ্চিত্রের নাম ঘোষণা করা হয়, অপর বিভাগে অনলাইনে ভোটিংয়ের ভিত্তিতে সর্বোচ্চ ভোট পাওয়া তিনটি চলচ্চিত্রকে ‘স্পেশাল মেনশন’ দেওয়া হয়।\n', '\ufeff"ঝাঁপ দিলেন রণবীর"\n', '\n', 'বলিউড তারকা রণবীর সিংয়ের পাগলামো সব সময় মেনে নেন ভক্তরা। \n', 'কিন্তু কখনো কখনো সেটা বিপদের কারণ হয়ে দাঁড়াতে পারে, সেটাও মনে রাখা দরকার ছিল তাঁর। সম্প্রতি আনন্দ দিতে গিয়ে দর্শকদের আহত করেছেন বলিউডের এই তারকা। তার পাগলামোর কারণে আহত হয়েছেন কয়েকজন নারী।\n', '\n', 'গত রোববার ল্যাকমে ফ্যাশন উইকের মঞ্চে ঘটে মারাত্মক সেই ঘটনা। \n', 'সামনে থাকা ভক্তদের ওপর মঞ্চ থেকে ঝাঁপিয়ে পড়েন রণবীর সিং। এতে আহত হন বেশ কয়েকজন নারী-পুরুষ। শিগগিরই মুক্তি পেতে যাচ্ছে রণবীর অভিনীত নতুন বলিউড ছবি ‘গালি বয়’। ছবিতে একজন র\u200c্যাপারের ভূমিকায় দেখা যাবে রণবীরকে। \n', 'ছবির প্রচারণা চালাতে ইদানীং যেখানেই যাচ্ছেন, একেবারে র\u200c্যাপারের মতো আচার-আচরণ করছেন তিনি। ল্যাকমের ওই অনুষ্ঠান মঞ্চে ছবিটির একটি গানের সঙ্গে সেদিন গলা মেলাচ্ছিলেন তিনি। এক পর্যায়ে হঠাৎ তিনি ঝাঁপিয়ে পড়েন সামনে উপস্থিত দর্শকের ওপর। \n', 'আকস্মিক এ ঘটনার জন্য প্রস্তুত ছিলেন না অনেকেই। ভারতীয় দৈনিক মিড-ডের এ প্রতিবেদনের সঙ্গে পাশাপাশি দুটি ছবি প্রকাশ করেছে। একটিতে শূন্যে দেখা যাচ্ছে ঝাঁপ দেওয়া রণবীরকে, অন্য ছবিতে মেঝেতে লুটিয়ে পড়ে থাকতে দেখা গেছে কয়েকজন নারীকে। \n', 'এ ঘটনার পরিপ্রেক্ষিতে টুইটারে এক ভক্ত লিখেছেন, সাবালক হও রণবীর, পোলাপানের মতো আচরণ বন্ধ করো।’ \n', 'অন্য একজন লিখেছেন, ‘আমি যদিও সেখানে ছিলাম, কিন্তু তোমাকে ধরে ফেলার চেষ্টাও করিনি। হাম্পটির পড়ে যাওয়ারই উচিত।’\n', '\n', 'অদ্ভুত আচরণ করে মানুষকে চমকে দিতে পছন্দ করেন রণবীর। সেসবের জন্য সবাই বেশ পছন্দ করেন তাঁকে। \n', 'রসিকতা ও মজা করতে গিয়ে যে ব্যতিক্রম ঘটনা ঘটে, সেই শিক্ষাটা নিশ্চয়ই রণবীর পেয়েছেন এবার। ‘গালি বয়’ মুক্তি পাওয়ার আগ পর্যন্ত আরও বেশ কিছু প্রচারণায় অংশ নেবেন তিনি। সেসব জায়গায় এই শিক্ষাটি তাঁর কাজে লাগবে হয়তো।\n', '‘গালি বয়’ ছবিতে রণবীর সিংয়ের সঙ্গে নায়িকা হিসেবে দেখা যাবে আলিয়া ভাটকে। ছবিটি মুক্তি পাবে ১৪ ফেব্রুয়ারি। \n', '\n', '\n', '\ufeff"এগিয়ে যাচ্ছেন সারা"\n', '\n', '‘কেদারনাথ’ সিনেমা দিয়েই নজর কেড়েছেন বলিউড অভিনেত্রী সারা আলী খান। সাইফ আলী খান–কন্যা প্রথম সিনেমা করার পর এখন বলিউডের নেক নজরে। প্রথম সিনেমা মুক্তি পাওয়ার পরপরই আরেক সিনেমা মুক্তির দ্বারপ্রান্তে। \n', 'এর মধ্যেই খবর এল, বাঘি থ্রি সিনেমার নায়িকা হওয়ার প্রস্তাব পেয়েছেন এই তরুণ অভিনেত্রী। ‘বাঘি’ সিরিজের আগের দুটি সিনেমাই বক্স অফিস সফল।\n', '\n', 'সাজিদ নাদিয়াদওয়ালার ‘বাঘি’ সিরিজের প্রতিটি সিনেমাই জনপ্রিয়। বাঘি ও বাঘি টু দুটি সিনেমাই আয় করেছে ১০০ কোটির ওপরে। দুটি সিনেমার নায়ক টাইগার শ্রফ। তৃতীয় সিনেমাও নাদিয়াদওয়ালার ভরসা টাইগারই। তবে নায়িকা হিসেবে দেখা যেতে পারে সারা আলী খানকে। \n', 'প্রথম সিনেমায় নায়িকা ছিলেন শ্রদ্ধা কাপুর ও দ্বিতীয় সিনেমায় দিশা পাটানি। আর তৃতীয় সিনেমায় সারা আলী খান রাজি হলে এটিও যে আরেকটি বক্স অফিস সফল সিনেমা হতে চলেছে, বলিউডে এ নিয়েই চলছে আলোচনা।\n', '\n', 'যদিও সারা এখন ব্যস্ত সিম্বা সিনেমার প্রচারে। বাঘি থ্রি সিনেমায় অভিনয় করবেন কি করবেন না, সে বিষয়ে এখনো কিছুই বলেননি। তবে করণ জোহরের পরে সাজিদ নাদিয়াদওয়ালার মতো প্রযোজকের কাছ থেকে প্রস্তাব পাওয়া সারার ক্যারিয়ারের রাস্তাকে আরও সহজ করে দিল। \n', 'সিম্বা মুক্তি পাবে ২৮ ডিসেম্বর। এই সিনেমায় সারার বিপরীতে দেখা যাবে সদ্য বিবাহিত রণবীর সিংকে। সিনেমাটিতে আরও অভিনয় করেছেন অজয় দেবগন, সোনু সুদ প্রমুখ। বিয়ের পরে রণবীরের এটাই হবে প্রথম মুক্তি পাওয়া সিনেমা। আর সারার ক্যারিয়ারের দ্বিতীয় সিনেমা। \n', '\ufeff"গান দিয়ে বাংলাদেশ অস্কার জিতবে: তাপস"\n', '\n', 'কোন স্বপ্ন নিয়ে গানবাংলা চ্যানেলের যাত্রা শুরু করেছিলেন? \n', 'বাংলা গান বিশ্বদরবারে মাথা উঁচু করে দাঁড়াবে, এটাই ছিল লক্ষ্য। যদিও অনেকে মনে করছেন, ‘উইন্ড অব চেঞ্জ’ দিয়ে আমরা অনেক কিছু অর্জন করেছি। আমি বলব, এখনো আমরা শিশু। নতুন বছরে নতুনভাবে অনেক কিছু করার পরিকল্পনা আছে। পৃথিবীতে আগামী সময়ে গানের অবস্থান যেখানে থাকবে, গানবাংলার অবস্থান হতে হবে বাংলাদেশের পতাকা ধরে সবকিছুর ওপরে। সেখানে অন্যরা এগিয়ে গেলে সমস্যা নেই। কিন্তু পতাকা ধরে এগিয়ে যেতে হবে।\n', '\n', 'উইন্ড অব চেঞ্জ—এমন অনুষ্ঠানের ভাবনা কেন ভেবেছিলেন? \n', 'আমরা আগে শুধু আন্তর্জাতিক শিল্পীদের পরিবেশনা দেখার সুযোগ পেয়েছি। এক মঞ্চে কাজ করিনি। আমার চিন্তা ছিল, যদি কখনো সুযোগ হয় তাহলে আন্তর্জাতিক মানের কলাকুশলী ও বাংলাদেশের শিল্পীদের একসঙ্গে নিয়ে কাজ করব। এত দিন যা করেছি তা শিশু পর্যায়ের। এখন সময় এসেছে, পেশাদার পর্যায়ে যাওয়ার। একদিন আমরা গ্র্যামিতে যাব। গান দিয়ে বাংলাদেশ অস্কার জিতবে। বাংলাদেশ সংগীত দিয়ে একদিন বিশ্বজয় করবে।\n', '\n', 'উইন্ড অব চেঞ্জ অনুষ্ঠানে পুরোনো গানেরই নতুন সংগীতায়োজন হয়েছে। নতুন গান সেভাবে নেই কেন? \n', 'এটা ঠিক। তবে আমরা এই প্ল্যাটফর্মে নিজেদের প্রযোজনায় দুটি নতুন গান মুক্তি দিয়েছি। একটি আমার, অন্যটি বালামের। এটাকে ট্রেন্ডে পরিণত করতে হবে। সামনে আরও একটি নতুন প্রকল্প শুরু করব।\n', '\n', 'আপনার কাজে সবচেয়ে বড় অনুপ্রেরণা কে? \n', 'অনুপ্রেরণা বলেন আর আমার মেরুদণ্ড—তিনি আমার স্ত্রী ফারজানা মুন্নী। তিনি গানবাংলা চ্যানেলের চেয়ারম্যানও। আমার ‘উইন্ড অব চেঞ্জ’ অনুষ্ঠান যদি সফল হয়ে থাকে, সেটার অডিওর দায়িত্ব ছিল আমার, আর ভিজ্যুয়ালের দায়িত্ব ছিল তাঁর। আর তিনি আমাকে এতটাই উৎসাহ দিয়েছেন, এখন যেকোনো বড় কিছু করতে ভয় পাই না।\n', '\n', 'শেষ তিন প্রশ্ন\n', 'শেষ কোন গান শুনে আপনার সবচেয়ে বেশি ভালো লেগেছে? \n', 'মান্নান মোহাম্মদের ‘বেইমান পাখি’ গানটি সবচেয়ে বেশি ভালো লেগেছে।\n', '\n', 'কোন গানটি সংগীতশিল্পী হিসেবে আপনাকে এগিয়ে যেতে অনুপ্রাণিত করে? \n', '‘যদি তোর ডাক শুনে কেউ না আসে তবে একলা চলো রে’।\n', '\n', 'এমন একটা স্বপ্ন দেখেন...\n', 'আমি মিউজিক্যাল একটা স্টেডিয়াম করতে চাই। যেটা সব দিক থেকে সবচেয়ে আধুনিক হবে। বৃষ্টি পড়লে দেখব, কিন্তু মাঠের ভেতরে বৃষ্টি পড়বে না। সেখানে কখনো খেলাধুলা বা অন্য কার্যক্রম থাকবে না। সাউন্ড–লাইট কিছুই খুঁজতে হবে না, শিল্পীরা শুধু প্রোডাকশনটা নিয়েই ভাববেন। দেখলেই যেকোনো দেশের বড় মাপের শিল্পী মনে করবেন, আমি একবার এই প্ল্যাটফর্মে গাইতে চাই।\n', '\ufeff"প্রেমিক হিসেবে কাকে চান রাজকুমার!"\n', '\n', 'সর্বোচ্চ আদালত সায় দিতে না দিতেই বড় পর্দায় চলে এল সমপ্রেম নিয়ে সিনেমা। সমপ্রেমের ক্ষেত্রে ভারতে এখন আর কোনো বাধা নেই। তাই এ বিষয়ের ওপর সম্প্রতি মুক্তি পেয়েছে বলিউডের নতুন ছবি ‘এক লাড়কি কো দেখা তো অ্যায়সা লাগা’। \n', 'ছবির অন্যতম অভিনয়শিল্পী রাজকুমার রাও। সম্প্রতি তিনি জানালেন, সমপ্রেমের ছবিতে প্রেমিক হিসেবে তিনি কাকে চাইবেন!\n', '\n', '‘এক লাড়কি কো দেখা তো অ্যায়সা লাগা’ ছবিতে অভিনয় করেছেন সোনম কাপুর, অনিল কাপুর, রাজকুমার রাও, রেজিনা ক্যাসেন্দ্রাসহ আরও অনেকে। সমপ্রেমের অন্য রকম এক গল্প বলা হয়েছে ছবিটিতে। রেজিনা ও সোনমের সেই গল্প বলিউডকে দিয়েছে ব্যতিক্রম এক অভিজ্ঞতা। \n', 'সম্প্রতি এক সাক্ষাৎকারে ছবির অন্যতম অভিনয়শিল্পী রাজকুমার রাওকে প্রশ্ন করা হয়, ভবিষ্যতে সমপ্রেমের ছবিতে অভিনয় করতে হলে প্রেমিক হিসেবে তিনি কাকে পছন্দ করবেন? রাজকুমার রাও বলেন, ‘সেই সুযোগ থাকলে রণবীর সিংকেই প্রেমিক হিসেবে বেছে নেব।’\n', '\n', 'কিন্তু রণবীর কেন? রাজকুমার জানান, রণবীরকে চাইবেন, কারণ তাঁরা ভালো বন্ধু। তিনি বলেন, ‘রণবীর সিং ও রণবীর কাপুর দুজনই আমার ভীষণ প্রিয় অভিনয়শিল্পী। দুজনেই খুব ভালো কাজ করছেন। “গলি বয়” ও “ব্রহ্মাস্ত্র” দুটি ছবিই দেখার জন্য মুখিয়ে আছি আমি।\n', ' আসলে অভিনয়ের ক্ষেত্রে তো প্রতিযোগিতার ব্যাপার নেই। এসব আবেগ থেকে আসে। আমি বলতে পারব না যে আমি অন্য অভিনয়শিল্পীদের থেকে ভালো কাঁদতে পারি। আমাকে আমার মতো কাজ করে যেতে হবে, বিবেচনার দায়িত্ব দর্শকদের। \n', 'আমি কেবল অভিনয় করে যেতে চাই। তবে রণবীর আমার খুব ভালো বন্ধু, এটাই কারণ।’\n', '\n', 'ইতিমধ্যে ‘আলিগড়’ ছবিতে এ রকম একটি চরিত্রে অভিনয় করেছিলেন রাজকুমার রাও। আর ‘পদ্মাবত’ ছবিতে রণবীর সিংয়ের সঙ্গে খিলজির ঘনিষ্ঠতার দৃশ্যেও দর্শক রণবীরকে দেখেছেন। দুজনকে একসঙ্গে দেখার এখন বাকি রইল। \n', '\ufeffপাণ্ডুলিপি মেলা\n', '\n', 'প্রকাশক মানে কারো কাছে প্রকাণ্ড শক, কারো কাছে প্রকাণ্ড শোক। তবে আবুল সাহেবের জন্য দুটোই। মানুষটি সারা জীবন ধরে লিখে গেছেন। কোনো এক রহস্যময় কারণে তাঁর এই মূল্যবান লেখা কখনোই বই হয়ে ওঠেনি। এই লেখালেখির জন্য উনি যে পরিমাণ পরিশ্রম করে গেছেন, তাঁর কানাকড়ি পরিমাণ খ্যাতিও অর্জন করতে পারেননি। আর পারবেনই বা কী করে, আবুল সাহেবের প্রায় সব বই-ই যে পাণ্ডুলিপি আকারেই রয়ে গেছে। মুদ্রিত বা প্রকাশিত হয়ে আর বিকশিত হতে পারেনি। আবুল সাহেবের রচিত বইগুলোর প্রকাশকের বড় অভাব। অথচ তিনি যে ধরনের বিষয়গুলো নিয়ে লেখেন, সেসব বিষয়ে এ দেশে তো বটেই, বিদেশেও কেউ লেখেননি। এসব দেখে প্রকাশকরা কোথায় উত্সাহ দেখাবেন, তা তো না-ই বরং শুনেই শকে চলে যান।\n', '\n', 'এই তো শেষ বইটার পাণ্ডুলিপি দেখালেন বেশ কয়েকজন প্রকাশককে। কয়েকজন তো পাণ্ডুলিপি হাতে নিয়ে নাম দেখেই আর পড়ার সাহস দেখালেন না। বাকি যাঁরাই বা দেখলেন তাঁদের বক্তব্য হলো—খুন, জখম, ভূত, প্রেত, এলিয়ান—যা খুশি ক্যারেকটার দিয়ে বুড়ো, জোয়ান, বাচ্চাদের গল্প বানিয়ে নিয়ে আসুন, ছাপব। কিন্তু এটা কী?  \n', '\n', 'অথচ ব্যাপার কিন্তু তা না। আবুল সাহেব গত সাড়ে চার মাস ধরে প্রাণপণ পরিশ্রম করে যে গ্রন্থ রচনা করেছেন, তা নিজের গবেষণাপ্রসূত। বইটির বিষয়বস্তু যেমন অভিনব, তেমনি অতি প্রয়োজনীয়। প্রতি ঘরে ঘরে এর চর্চা থাকা দরকার। বইটির নামও খুব সরাসরি, কোনো লুকালুকির বিষয় নেই। নামটি যে পড়বে, সে-ই বুঝে যাবে কিসের জন্য এই বই। ‘নিজের উকুন নিজে মারুন’ বইটি একটি সময়োপযোগী, অসামান্য চিন্তার ফসল।\n', '\n', 'বইটিতে শুধু লিখিত বর্ণনাই না, বিভিন্ন ছবির মাধ্যমে আবুল সাহেব দেখিয়েছেন, সামান্য কৌশল জানলে এখন আর আরেকজনের হাতে-পায়ে ধরে, পিছে বসিয়ে মাথা খোঁটাখুঁটি করাতে হবে না। নিজের উকুন নিজেই ঠাসঠুস করে মারতে পারবেন। উকুনের সন্ধানে মাথা চুলকাতে চুলকাতে যাঁরা মাথায় ঘা করে ফেলেছেন, চিকন চিরুনি দিয়ে মাথা আঁচড়াতে আঁচড়াতে যাঁরা মাথায় টাক ফেলে দিয়েছেন, তাঁদের জন্য এ বই হবে ধন্বন্তরি ওষুধ।\n', '\n', 'আবুল সাহেব ভেবে পান না, যেখানে প্রতিটা ঘরে এর বিচরণ থাকাটা স্বাভাবিক, সেখানে এত মূল্যবান একটা বিষয়ে কেন কোনো প্রকাশক আগ্রহ দেখাচ্ছেন না? এটা কি অস্বাভাবিক বিষয় না? দিনের পর দিন, তিনি নিজের মাথায় উকুন ছেড়ে দিয়ে এদের কার্যক্রম, বংশবিস্তার খেয়াল করেছেন। একটা ছোট্ট লিক (বাচ্চা উকুন) কী করে ডায়নোসর হয়ে সারা মাথা দাপিয়ে বেড়ায়, জীবন অসহ্য করে দেয়, সেটা লক্ষ করেছেন। তারপর বের করেছেন এর প্রতিকার। তাঁর যুগান্তকারী এই আবিষ্কারের কোনোই কি মূল্য নেই প্রকাশকদের কাছে? \n', '\n', 'এমন আরো কিছু জনগুরুত্বপূর্ণ বিষয় নিয়ে ‘হাঁড়িপাতিল মাজার অ আ ক খ’, ‘বই পড়ে সাঁতার শেখা’, ‘প্লেন চালানোর সহজ উপায়’ বইয়ের পাণ্ডুলিপি নিয়ে প্রকাশকদের দ্বারে দ্বারে কম ঘোরেননি তিনি। মফস্বলের এক স্থানীয় পত্রিকায় দুবার এ নিয়ে পর্যালোচনা ছাপা হওয়া ছাড়া কাজের কাজ আর কিচ্ছু হয়নি। \n', '\n', 'তবে এবার আবুল সাহেব দমার পাত্র নন। কয়েকটা বইমেলা ঘুরে তাঁর মাথায় অভিনব এক বুদ্ধি এসেছে। বহু লেখকের, বহু প্রকাশকের অনেক রকম বই নিয়ে যদি বইমেলা হতে পারে, তবে একজন লেখকের নিজস্ব পাণ্ডুলিপি নিয়ে কেন মেলা হতে পারে না?\n', '\n', 'আবুল সাহেব সিদ্ধান্ত নিয়ে ফেলেছেন। তাঁর সর্বসমেত ১৯টি পাণ্ডুলিপি নিয়ে তিনি একক ভ্রাম্যমাণ বইমেলা করবেন। যার যে পাণ্ডুলিপি পছন্দ হবে, তাঁর বাসার ঠিকানা এবং মোবাইল নম্বর দিয়ে যাবেন। পরদিন ফটোকপি হয়ে সেই পাণ্ডুলিপি সরাসরি চলে যাবে তাঁর বাসায়।\n', '\n', 'কী বললেন, তাঁর ঠিকানা চাই? সেই পাণ্ডুলিপি মেলা কোথায় হচ্ছে জানতে চান? কী বললাম, খেয়াল করেননি বোধ হয়। ভ্রাম্যমাণ পাণ্ডুলিপি মেলার কোনো ঠিকানা থাকে বুঝি। রাস্তা দিয়ে যাওয়ার সময় খেয়াল রাখুন। নিশ্চয়ই একদিন দেখা হয়ে যাবে।', '\ufeffমোবাইল ফোন\n', '\n', 'মোবাইল ফোন এমনি এমনি বড় হয়নি। অনেক কিছু খেয়েই স্বাস্থ্যবান হয়েছে। যেমন হাতঘড়ি খেয়েছে, টর্চলাইট খেয়েছে, রেডিও খেয়েছে, টেপরেকর্ডার খেয়েছে, ক্যামেরা খেয়েছে, ক্যালকুলেটর খেয়েছে, চিঠিপত্র লেখা খেয়েছে, বই খেয়েছে, বাজারের কেনাকাটার সিস্টেম খেয়েছে। খেয়েছে মানুষের সময়, সম্পর্ক, শান্তি, স্মৃতিশক্তি, স্বাস্থ্য, ছোটদের খেলা...আরো কত কী।\n', '\n', 'এমনি এমনি কি সে স্মার্ট হয়েছে? এত কিছু খেয়ে তবেই না হয়েছে। মানুষ মূর্খ হয়েছে আর ফোন হয়েছে স্মার্ট। যত দিন ফোন তারের সঙ্গে বাধা ছিল, তত দিন মানুষ স্বাধীন ছিল। যখন থেকে ফোন স্বাধীন হয়েছে, মানুষ বাঁধা পড়ে গেছে ফোনে।\n', '\n', 'এখন আঙুলই সব। সবাই Touch-এ ব্যস্ত; কিন্তু কেউ কারো Touch-এ নেই।\n', '\n', ' ', '\ufeff"অপারেশন বায়তুল মোকাররম"\n', '\n', 'বায়তুল মোকাররমে দুটি পাকিস্তানি লরি সার্বক্ষণিক পাহারায় থাকত। নভেম্বর মাসে আমরা ঠিক করলাম, দিনের আলোতে এই লরির একটিতে বিস্ফোরণ ঘটাতে হবে। তাতে আমাদের মনোবল বাড়বে আর পাকিস্তানিরা সন্ত্রস্ত হয়ে উঠবে। ঠিক হলো, দুপুর ১২টায় আমরা অপারেশন করব। \n', 'পরিকল্পনামতো দলের জাহিদ ও আরিফ একটা গাড়ি হাইজ্যাক করে নিয়ে এল। গাড়িতে বসানো হলো প্লাস্টিক এক্সপ্লোসিভ। অপারেশনের দায়িত্ব দেওয়া হলো ফেরদৌস, আরিফ, জন, জাহিদ, ফিরোজ আর সোহেলের ওপর। আমি থাকব সামগ্রিক তত্ত্বাবধানে।\n', '\n', 'পরিকল্পনা অনুযায়ী আরিফ গাড়ি চালিয়ে নিয়ে নির্দিষ্ট পাকিস্তানি সেনাবাহিনীর পাশে রাখে। অন্যরা দ্রুত হাতে চার্জ বসাল গাড়িতে। ফিউজে আগুন দিল। দেড় মিনিটের ফিউজ। একটু পরেই বিস্ফোরণ হবে। গেরিলারা গাড়ি থেকে নেমে মার্কেটের দিকে এগিয়ে গেল। \n', 'কিন্তু প্রচণ্ড বিস্ফোরণ তো হলো না। ছয়জন গেরিলার মনে বিস্ময়। আমি ওদের বকলাম। ওরা মাথা নিচু করে থাকল। সিদ্ধান্ত নিলাম, আমিই এবার যাব। মনে পড়ল সুবেদার কিবরিয়ার কথা, ‘একবার ব্যর্থ হলে সে বিস্ফোরকে কোনো অবস্থাতেই হাত দেওয়া যাবে না।’ \n', 'কিন্তু আমাদের কাছে তখন বিস্ফোরক জীবনের চেয়েও মূল্যবান। জন আর আরিফ যেতে চাইল। কিন্তু আমি ওদের নিষেধ করে এগিয়ে গেলাম। শরীরটা সোজা রেখে হেঁটে গিয়ে গাড়ির দরজা খুলে ভেতরে বসলাম। দেখলাম, ফিউজটি অর্ধেক জ্বলে নিভে গেছে। \n', 'অত্যন্ত সতর্কতার সঙ্গে ফিউজটি কেটে ছোট করলাম। মেপে দেখলাম মাত্র ২০ সেকেন্ড লাগবে এবার বিস্ফোরণ ঘটতে। গাড়ি থেকে বেরিয়ে মার্কেটের ভেতর পৌঁছাতে ৫ সেকেন্ড সময় লাগতে পারে।\n', 'ফিউজের মাথা কেটে ম্যাচের কাঠি ঢুকিয়ে ডান হাতে ম্যাচ দিয়ে ঘষার পর দেখলাম গাড়ি থেকে মাত্র ১০ গজ দূরে আমার নানা দাঁড়িয়ে কী যেন কিনছেন। আঁতকে উঠলাম। এখন সলতেয় আগুন দিলে নিশ্চিত মৃত্যু হবে নানার। দ্বিধান্বিত হলেও ম্যাচটি ঘষে দিলাম। জ্বলে উঠল আগুন। \n', 'ফিউজ ধরে বসে রইলাম। আর মাত্র ১০ সেকেন্ড। তাকালাম নানার দিকে। দেখলাম কেনা শেষ করে তিনি চলে যাচ্ছেন ভেতরের দিকে। দ্রুত নেমে এলাম। আর মাত্র ৭ সেকেন্ড। ক্ষিপ্রগতিতে হেঁটে ঢুকলাম মার্কেটের ভেতর। প্রচণ্ড শব্দে বিস্ফোরণ। \n', 'ছোটাছুটি আর ধোঁয়ার ভেতরে স্পষ্ট দেখতে পেলাম রাস্তায় ছড়িয়ে-ছিটিয়ে শত্রুর লাশ।\n', '২০০৩ সালের ২০ মার্চ ‘আনন্দ’ ক্রোড়পত্রে এই স্মৃতিচারণ প্রকািশত হয়েিছল\n', '\ufeffবেকার থাকার সুবিধাগুলো\n', '\n', 'বেকারদের সকালে অফিস নেই। তাই তাদের সকাল সকাল ঘুম থেকে ওঠার কোনো প্যারাও নেই।\n', '\n', 'যেহেতু বেকাররা কাজে যায় না, সেহেতু তাদের যানজটের ভয়াবহতাও মোকাবেলা করতে হয় না।\n', '\n', 'বেকারদের কোনো বস নেই। তাই তাদের বসজনিত ভয়-ডরের ব্যাপারস্যাপারও নেই।\n', '\n', 'বেকারদের কোনো কলিগ থাকে না। তাই কলিগদের কূটনামির মুখেও পড়তে হয় না।\n', '\n', 'বেকারদের ছুটির দিনের জন্য অধীর আগ্রহে অপেক্ষা করতে হয় না। তাদের কাছে সপ্তাহের প্রতিটা দিনই ছুটির দিন।\n', '\n', 'বেকারদের পরিবারের লোকজন দু-চার কথা শুনিয়ে দিলেও তারা চুপচাপ থাকে, কোনো প্রতিবাদ করে না। এতে পরিবারে শান্তি বজায় থাকে।\n', '\n', 'বেকাররা চাকরিবাকরি কিছু করে না বলেই অন্যরা চাকরি করার সুযোগটা পেয়েছে। অর্থাত্ তারা বেকারত্ব দূরীকরণের পাশাপাশি সমাজসেবাও করছে।\n', '\n', 'আসল কথা হলো, বেকাররা মাস শেষে কোনো বেতন পায় না। তাই তাদের টাকা-পয়সার হিসাব-নিকাশ রাখারও কোনো ঝামেলা নেই।\n', '\n', ' ', '\ufeffক্যাসিনোতে যাওয়ার আরো কিছু কারণ\n', '\n', 'একমাত্র ক্যাসিনোতেই নানা পদের ভর্তা, ভাজি পাওয়া যায়। সে আশায়ই।\n', '\n', 'খুশিতে, ঠেলায়, ঘুরতে। \n', '\n', 'ক্যাসিনোর ঘূর্ণি বোলিংয়ের ব্যাপারে হাতে হাতে প্রশিক্ষণ নেওয়ার আশায়।\n', '\n', 'পানি পানের আশায়। \n', 'ক্যাসিনোতে তো খেলাই হয়। আর কে না জানে, যতই খেলিবে, ততই শিখিবে। তাই উচ্চশিক্ষা লাভের আশায়।\n', '\n', 'গুরুদেব বলেছেন, ক্যাসিনোতে না গেলে ভালো কোচ হওয়া যায় না। তাই বারবার গমন।\n', '\n', 'মাঠে পারছি না, ক্যাসিনোতে যদি পারি—সেই আশায়।\n', '\n', 'কম আলোতে খেলা শেখার আশায়।  \n', '\n', 'টিমের ব্যাচেলরদের জন্য অভিজাত পাত্রী খোঁজার আশায়। \n', '\n', 'সুজন ক্যাসিনোতে? অসম্ভব! নির্ঘাত ষড়যন্ত্র, গুজবে কান দেবেন না।', '\ufeff"যুদ্ধদিনের মুক্তির গান"\n', '\n', 'মুক্তিযুদ্ধ চলাকালে স্বাধীন বাংলা বেতার কেন্দ্র থেকে প্রচারিত অনেক গানই ছিল মুক্তিযুদ্ধের উত্সাহ-উদ্দীপনা আর অনুপ্রেরণার সঙ্গী। তেমনি আলোচিত পাঁচটি গানের প্রেক্ষাপট জানতে চাওয়া হয়েছিল গানগুলোর সঙ্গে সংশ্লিষ্ট গীতিকার, সুরকার ও শিল্পীদের। \n', 'তাঁদের সঙ্গে কথা বলে ২০০৫ সালের ১০ মার্চ সেই গল্প প্রথম আলোয় লিখেছিলেন আশা নাজনীন। বিজয়ের মাসে এ সময়ের পাঠকদের জন্য লেখাটি আবার প্রকাশিত  হলো।\n', '\n', 'তীরহারা এই ঢেউয়ের সাগর পাড়ি দেব রে/\xadআমরা কজন নবীন মাঝি হাল ধরেছি শক্ত করে।\n', 'গীতিকার ও সুরকার: আপেল মাহমুদ\n', 'শিল্পী: আপেল মাহমুদ, রথীন্দ্রনাথ রায় এবং সহশিল্পীরা।\n', '\n', 'পোড়া খয়েরি রঙের স্যুটকেস থেকে নীল রঙের ডায়েরি বের করে এ গানের প্রেক্ষাপট সম্পর্কে শিল্পী আপেল মাহমুদ বলেন, তখন আমাদের কাছে একটা চিহ্নিত শত্রু ছিল। সবাই তাদের বিরুদ্ধে এক ছিলাম। একাত্তরের জুনের শেষ দিকে এ গানটি আমি লিখি। \n', 'জাতিকে এক করার জন্য, একই মূলমন্ত্রে উজ্জীবিত করার জন্য তখন প্রয়োজন ছিল গণসংগীত। আর আমাদের মুক্তির সংগ্রামে ‘তীরহারা এই ঢেউয়ের সাগর পাড়ি দেব রে’ গানটি ছিল আন্দোলনের তীব্র চেতনায় এক বজ্রশপথ। দেশ স্বাধীন হওয়ার পর এমন গান আর লিখতে পারিনি।\n', '\n', 'পূর্ব দিগন্তে সূর্য উঠেছে/রক্ত লাল রক্ত লাল রক্ত লাল।\n', 'গীতিকার: গোবিন্দ হালদার\n', 'সুরকার: সমর দাস\n', 'কণ্ঠশিল্পী: সমবেত গান\n', '\n', 'এ গান সম্পর্কে শিল্পী আব্দুল জব্বার বলেন, যুদ্ধ চলাকালে এ গানটি স্বাধীন বাংলা বেতার কেন্দ্রে বসে রচিত হয় এবং সেখানেই প্রচার হয়। এটি এমন একটি গান ছিল, যার কথা, সুর এবং গায়কি লাখ লাখ মুক্তিযোদ্ধাকে অনুপ্রাণিত ও উত্সাহী করে তুলেছিল।\n', '\n', 'এ গান সম্পর্কে গীতিকার গাজী মাজহারুল আনোয়ার বলেন, আমাদের স্বাধীনতাযুদ্ধের সেরা পাঁচ গানের মধ্যে এ গানটি স্থান করে নিয়েছে বলে আমি মনে করি। এই সমবেত সংগীতটি তখন সংগ্রামী সংগীত, যুদ্ধের মন্ত্র হিসেবে কাজ করেছে।\n', '\n', 'মোরা একটি ফুলকে বাঁচাব বলে যুদ্ধ করি/মোরা একটি মুখের হাসির জন্য অস্ত্র ধরি।\n', 'গীতিকার: গোবিন্দ হালদার\n', 'সুরকার ও শিল্পী: আপেল মাহমুদ\n', '\n', 'এ গানের সুরকার ও শিল্পী আপেল মাহমুদ বলেন, ‘মোরা একটি ফুলকে বাঁচাব বলে যুদ্ধ করি’ এ গানটি এত গ্রহণযোগ্যতা পাবে, এত জনপ্রিয় হবে, আমি তা বুঝতে পারিনি। গানটি স্বাধীন বাংলা বেতার কেন্দ্রে প্রচার হওয়ার পর পুরো কলকাতায় এ গানের ব্যানার ছড়িয়ে পড়ে। এখনো মনে আছে, একদিন সন্ধ্যার পর রাস্তা দিয়ে হাঁটছি, হঠাৎ দেখলাম দূরে একটি চায়ের টঙে ৫০–৬০ জন লোকের ভিড়, তারা সমবেত হয়ে গান করছে। কাছে গিয়ে শুনলাম তারা গাইছে—‘মোরা একটি ফুলকে বাঁচাব বলে যুদ্ধ করি’। আমাকে দেখে তারা গান থামিয়ে দিল এবং সবাই আমাকে জড়িয়ে ধরল। গানটি তাদের সঙ্গে গাইবার জন্য অনুরোধও করল। যুদ্ধ চলাকালে এ গানটি কেবল স্বাধীন বাংলা বেতার নয়, পথে-ঘাটে, রাস্তায় রাস্তায় দলে দলে গেয়েছি, মুক্তিযুদ্ধের পক্ষে জনমত তৈরি করেছি।\n', '\n', 'জয় বাংলা, বাংলার জয়/হবে হবে\n', 'হবে, হবে নিশ্চয়/কোটি প্রাণ একসাথে জেগেছে অন্ধরাতে/নতুন সূর্য ওঠার এই তো সম\n', 'গীতিকার: গাজী মাজহারুল আনোয়ার\n', 'সুরকার: আনোয়ার পারভেজ\n', 'কণ্ঠশিল্পী: সমবেত সংগীত\n', '\n', 'এ গানের গীতিকার গাজী মাজহারুল আনোয়ার বলেন, এই গানটি আমি লিখি একাত্তরের ২৫ মার্চের আগে। গানটির সুর করেন আনোয়ার পারভেজ। আমার কথার তিনি যে সুরের অলংকার পরিয়ে দিয়েছিলেন, তা মানুষের হৃদয়ে ঠাঁই করে নিয়েছে। সাংবাদিকের কাছে তাঁর কলম, কণ্ঠশিল্পীর কাছে তাঁর কণ্ঠ আর গীতিকারের কাছে তাঁর গান ছিল তখন অস্ত্র। আমি মনে করি জয় বাংলা, বাংলার জয় গানটি মুক্তিযুদ্ধের পুরো নয়টা মাস মানুষকে উদ্বুদ্ধ করেছে। এ গানটি একটি যুদ্ধ, এ গানটি একটি স্বপ্ন, এ গানটি একটি বাস্তবতা। এ গানেই দেশের সব চাওয়ার কথা, মুক্তির স্বপ্নের কথা বলা হয়েছে। এ গানটি পরে জয় বাংলা চলচ্চিত্রে ব্যবহৃত হয়।\n', '\n', 'শোনো একটি মুজিবরের থেকে/\n', 'লক্ষ মুজিবরের কণ্ঠস্বরের ধ্বনি-প্রতিধ্বনি/আকাশে বাতাসে ওঠে রণি/বাংলাদেশ আমার বাংলাদেশ।\n', 'গীতিকার: গৌরীপ্রসন্ন মজুমদার\n', 'সুরকার: অংশুমান রায়\n', 'কণ্ঠশিল্পী: অংশুমান রায়\n', '\n', 'এ গানের শিল্পী আব্দুল জব্বার বলেন, এ গানটি ছিল সেই গান, যেটি স্বাধীন বাংলা বেতার কেন্দ্র চালু হওয়ার আগেই ভারতের কোনো এক বেতার থেকে বাজানো হয়েছিল। কোথা থেকে প্রচার হয়েছে, কে গেয়েছে তার কিছুই তখন জানতাম না, শুধু এই গানটি শুনেছি, তার পরেই আমি যুদ্ধে চলে গিয়েছি। এপ্রিলের দিকে কলকাতায় আমরা যখন স্বাধীন বাংলা বেতার কেন্দ্র খুলি, তখন এই গানটি আমি গেয়েছি এবং গেয়েছেন আরও অনেকে। তখন জানতে পেরেছিলাম, এটি লিখেছেন গৌরীপ্রসন্ন মজুমদার। সুর ও কণ্ঠ দিয়েছেন অংশুমান রায়।\n', '\ufeffপুরুষদেরই কেন মশারি টাঙাতে হয়\n', '\n', 'মশারির চার কোনা কেন হয়? তিন বা পাঁচ কোনা কেন হয় না? আপনারা কখনো এমন প্রশ্নের মুখে পড়েছেন? আমি পড়েছি। এক বড় ভাই হঠাত্ প্রশ্নটা করে বসলেন। তিনি অবশ্য উত্তরও দিয়ে দিয়েছিলেন। উত্তর একটু পরে বলছি। তার আগে এই গল্পটা বলা জরুরি—\n', '\n', 'বছরখানেক আগে এক বড় ভাইকে ফোন দিয়েছিলাম। কী করছেন জিজ্ঞেস করতেই ভাই বললেন : কাপড় ধুচ্ছি।\n', '\n', 'আমি বললাম—ভাই,  এই বয়সে কাপড় ধোয়ার বিষয়টা কেমন যেন দেখায়। দ্রুত বিয়ে করেন। আপনাকে আর কাপড় ধুতে হবে না।\n', '\n', 'বড় ভাই বিয়ে করলেন। আমার ধারণা, তাঁর দিন সুখেই কাটছিল। কারণ, বিপদে পড়লে পরামর্শের জন্য আমাকে ফোন দেন। তিন-চার মাস হয়ে গেল, ফোন দেন না। ভাই কতটা সুখে আছেন জানার জন্য আমিই ফোন দিয়ে বললাম, ‘ভাই, কী করছেন?’\n', '\n', 'ভাই গলার স্বর একটু নামিয়ে বললেন, ‘এই তো, কাপড় ধুচ্ছি।’\n', '\n', '‘সেকি, বিয়ের পরেও আপনার কোনো পরিবর্তন হয়নি?’\n', '\n', '‘হয়েছে। আগে একজনের কাপড় ধুতাম। এখন দুজনেরটা ধুতে হয়।’\n', '\n', 'আরেক বড় ভাইকে দেখেছি, সাত-আট বছর সংসার করছেন। স্বামী-স্ত্রীতে কখনো ঝগড়া হয়নি। সুখের গোপন রহস্য জানতে চাইলে রহস্যময় হাসি দিয়ে বলল, অ্যাডজাস্টমেন্ট রে ভাই, অ্যাডজাস্টমেন্ট।\n', '\n', 'আমরা সবাই সুখী হতে চাই। জানা দরকার। ভাইকে চেপে ধরলাম, ‘কী অ্যাডজাস্টমেন্ট? কিভাবে করলেন, আমাদের শেখান। একদিন আপনি মশারি টাঙান, আরেক দিন ভাবি?’\n', '\n', 'বড় ভাই বললেন, ‘আসলে আমরা খুবই হেল্পফুল। আমি তার রান্নার কাজে হেল্প করি, সে আমার কাপড় ধোয়ায় হেল্প করে।’\n', '\n', '‘কী রকম?’\n', '\n', '‘রান্নার সময় আমি তার মসলাপাতি এগিয়ে দিই। কাপড় ধোয়ার সময় সে সব কাপড় এগিয়ে দেয়।’\n', '\n', 'মশারি পুরুষদের কেন টানাতে হয়, এই প্রশ্নের সঠিক উত্তর খুঁজে পাওয়া মুশকিল। তার পরও এক ভদ্রলোককে প্রশ্ন করেছিলাম। উত্তরে বললেন : তুমি কি জানো, মানুষের রক্ত খায় শুধু স্ত্রী মশা? এক স্ত্রীর (মশা) হাত থেকে পুরুষকে আরেক স্ত্রী (ঘরের স্ত্রী) কেন রক্ষা করবে? স্ত্রীদের হাত থেকে সুরক্ষার উপায় তাই পুরুষদেরই নিতে হয়।\n', '\n', 'তবে কবে থেকে মশারি টাঙানোর প্রথা পুরুষদের ঘাড়ে চাপানো হলো ,তা নিয়ে গবেষণা করা যেতে পারে। গবেষণা শুরুর আগে আরেকটি ঘটনা জানা দরকার। এক লোক স্ত্রীর সঙ্গে তুমুল ঝগড়া করছে। সে একাই কেন মশারি টানাবে। এ নিয়ে চুক্তি হওয়া উচিত। চুক্তিপত্র নির্মাণ কমিটির একমাত্র সদস্য স্ত্রী নিজেই। চুক্তিপত্র হাতে নিয়ে স্বামীর চোখ কপালে। তাতে লেখা ছিল, ‘এক দিন তুমি মশারি টাঙাবে, আমি ঘুমাব, পরদিন আমি ঘুমাব তুমি মশারি টাঙাবে।’\n', '\n', 'শুরুর গল্পে ফেরা দরকার। কথা বলছিলাম মশারির কোনা নিয়ে। মশারি চার কোনা কেন হয়, প্রশ্নের উত্তরে অবিবাহিত সেই বড় ভাই বলেছিলেন, মশারির কোনা জোড় সংখ্যায় হয়। যাতে দুই কোনা স্বামী, আর বাকি দুই কোনা স্ত্রী টাঙাতে পারে।\n', '\n', 'এই বাণী দেওয়ার কিছুদিন পর বড় ভাই বিয়ে করেন। বিয়ের পর একদিন দেখা। জানতে চাইলাম, ‘ভাই, খবর কী?’\n', '\n', 'তিনি বললেন, ‘জীবনে যা শিখলাম সব ভুল রে। মশারির চারটা কেন, ৪০০ কোনা হলেও তা স্বামীকেই টাঙাতে হতো।’\n', '\n', 'আমি বললাম, ‘তার মানে মশারি আপনাকে টাঙাতে হয়? এ তো অন্যায়। এমন অন্যায় মেনে নিলেন?’\n', '\n', 'ভাই বললেন, ‘শুরুতে মানিনি। নালিশ নিয়ে আব্বুর কাছে গিয়েছিলাম। দরজার বাইরে থেকে আব্বুকে বললাম, একটু বাইরে আসো। জরুরি কথা আছে। আব্বু বললেন, তুমি সোফায় বসো, মশারিটা টাঙিয়েই আসছি।’', '\ufeffআধুনিক গোপাল ভাঁড়\n', '\n', '‘আমার রাজ্যে কোন পেশার লোক সবচেয়ে বেশি?’— বাদশাহ জানতে চাইলেন।\n', '\n', 'গোপাল বলল, ‘মহারাজ, কম্পিউটার ইঞ্জিনিয়ার!’\n', '\n', 'বাদশাহ রেগে বললেন, ‘কী বোকার মতো কথা বলছ? আমি তো জানতাম আমার রাজ্যে সবচেয়ে বেশি আছে ডাক্তার। এত কম্পিউটার ইঞ্জিনিয়ার তুমি কোথায় পেলে? এই কথা যদি প্রমাণ করতে না পারো, তবে তোমার গর্দান যাবে।’\n', '\n', 'গোপাল বাদশাহকে বলল, ‘হে মহারাজ! বলুন তো ইদানীং আপনার কম্পিউটারে কোনো সমস্যা হচ্ছে কী?’\n', '\n', 'বাদশাহ বললেন, ‘হ্যাঁ, তা হচ্ছে বৈকি। ইদানীং মেশিনটা খুবই স্লো চলছে। তারপর পেনড্রাইভ লাগালে সব উধাও হয়ে যায়। বিভিন্ন সাইটে ভিডিও দেখতে গেলে বলছে ফ্ল্যাশ প্লেয়ার প্রয়োজন। নিউ ট্যাব খুললেই অনেক উইন্ডো ওপেন হয়, বেগমের সামনে তো বড় বিপদেই পড়ে যাই।’\n', '\n', 'বাদশাকে যে বাতাস করছিল সে বলল, ‘জাঁহাপনা, আমারও ব্রাউজারে এমন সমস্যা হতো, আমি আর আপনার ভাবির সামনে নেট ইউজ করি না।’\n', '\n', 'উজির বলল, ‘আপনি দামি অ্যান্টিভাইরাস ব্যবহার করুন, আমি রিকমেন্ড করব ক্যাস্পারস্কি, রাজ্যের বাকি সব ভুয়া।’\n', '\n', 'সেনাপতি বললেন, ‘জাঁহাপনা, আপনি ব্রাউজারটা রিইনস্টল করুন। ক্রোম ভালো, এজটাও ভালো করেছে।’\n', '\n', 'কোটাল বলল, ‘হে মহারাজ, আপনার সি-ড্রাইভ ভাইরাস খেয়ে ফেলেছে। পিসি বিক্রয় ডটকমে বেচে দিন।’\n', '\n', 'পানিমন্ত্রী বললেন, ‘রাজামশাই, আপনি উইন্ডোজটা সেটআপ দিন। আমার এক্সপির সিডি আছে।’\n', '\n', 'এবার গোপাল বাদশাহকে বলল, ‘তাহলে বলুন তো মহারাজ, আপনার রাজ্যে কি সবাই কম্পিউটারের ট্রাবলশ্যুটার নয়?’\n', '\n', 'বাদশাহ মুচকি হেসে গোপালের প্রশংসা করলেন। খুশি হয়ে তখনই গোপালের অ্যাকাউন্টে ৫০০ টাকা বিকাশ করে দিলেন।', '\ufeffফেইক আইডি\n', '\n', 'ক্লাস টেনে ওঠার মাসখানেক পরে দেখি বান্ধবীদের সবাই ফেবু ইউজ করছে। ওদের হেল্প নিয়ে আমিও একটা আইডি খুলে ফেললাম। প্রথম প্রথম কারো সঙ্গে তেমন চ্যাটিং হত না। কিন্তু বেশ কিছুদিন হতে ‘নীল অপরাজিতা’ নামের আইডির এক সিনিয়র আপুর সঙ্গে প্রায়ই কথা হয়। প্রায় প্রতিদিন সন্ধ্যার পর উনি নিজেই আমাকে নক দেন। তার কথা বলার মধ্যে অধিকাংশই থাকে প্রশ্ন, তাও আবার মেকআপ, ড্রেসআপ, জুয়েলারি নিয়ে। প্রতিদিন কোন ব্রান্ডের লিপ্সটিক ভালো, পিংক কালার ড্রেস সুন্দর নাকি ব্লু কালার, মেয়েদের হাই হিল জুতায় ভালো লাগে নাকি সিম্পল, এসব নিয়েই থাকে আলোচনা।\n', '\n', 'যদিও এসব সম্পর্কে আমার তেমন কোনো বিশেষ ধারণা নেই, তার পরও সিনিয়রের সামনে ভাব নেওয়ার জন্য টুকটাক সাজেস্ট করে দিই।\n', '\n', 'গতকাল ইফতারের পর মোবাইল হাতে নিয়েই দেখি ওই আইডি হতে ম্যাসেজ! লিখেছেন, ‘তোমাকে একটা পার্সোনাল কোয়েশ্চেন করি?’\n', '\n', 'আমি চিন্তায় পড়ে গেলাম, উনি আবার কী পার্সোনাল কোয়েশ্চেন করবেন?\n', '\n', 'বললাম, ‘ওকে, করেন।’\n', '\n', '-তোমার কি বিএফ আছে?\n', '\n', 'দ্বিতীয়বারের মতো চিন্তায় পড়ে গেলাম। আইডি যদিও ফিমেইল; কিন্তু যদি মেইল কেউ হয় আর যদি প্রপোজাল দেয়। বিএফ আবার কোনো ছেলের সঙ্গে কথা বলা পছন্দ করে না। নিহানের সঙ্গে আমার যে সম্পর্ক চলছে, এ কথাটা এখনো তেমন কাউকে জানাইনি। তবে গোপন রেখে বিএফের সঙ্গে ঝামেলা হওয়ার রিস্ক নেওয়ার চেয়ে সরাসরি জানানো যেতে পারে।\n', '\n', 'বললাম,\n', '\n', '-হ্যাঁ, নিহান নামের একটা ছেলের সঙ্গে রিলেশনে আছি।\n', '\n', '-কনগ্র্যাচুলেশন ছোটআপু। তো ভাইয়া আমার কী করেন?\n', '\n', 'আমার সাদা মনে কোনো কাদা নাই। তাই বেশ করে আমাদের রিলেশন শুরু হতে এখন পর্যন্ত যা ছিল সব বলে দিলাম।\n', '\n', '-বাহ! তোমাদের রিলেশন তো স্ট্রং। শুনেই হিংসা হচ্ছে। আচ্ছা, তোমাদের একটা কাপল পিক দেওয়া যাবে?\n', '\n', 'উনার এমন প্রশংসা শুনে আমি আবেগাপ্লুত হয়ে নিহানের সঙ্গে প্রথম ডেটিংয়ে যাওয়া বেশ কয়েকটা পিকচার পাঠালাম।\n', '\n', '-ওয়াও! কী কিউট কাপল! আচ্ছা কবে থেকে তোমাদের রিলেশন?\n', '\n', '-এই তো মাস ছয়েক হলো। আমরা বেশ ভালই আছি। আপনার ছোট বোনের জন্য দোয়া করিয়েন।\n', '\n', 'এটুকু লিখে সেন্ড করেছি, ঠিক তখনই কে যেন মাথার মধ্যে চটাস করে একটা চাটি মারল। পিছনে ঘুরে দেখি বড় ভাইয়া দাঁড়িয়ে আছে!\n', '\n', '‘ওওও, তুই আমার বন্ধু নিহানের সাথে ছয়মাস ধরে রিলেশনে আছিস? আবার স্কুলে না গিয়ে ওর সাথে ডেটিং করে বেড়াস? দাঁড়া, আজকেই যদি আব্বারে বলে তোর ঠ্যাং ভেঙে পায়ে ধরিয়ে দেওয়ার ব্যবস্থা না করতেছি।’—ভাইয়া কটমট করে বলল।\n', '\n', 'আমি মাথায় হাত বোলাতে বোলাতে ভাবলাম, ‘সর্বনাশ! আব্বা জানলে কপালে শনির সঙ্গে মহাকাশের বাকি গ্রহ, উপগ্রহগুলোসহ বাকি সব ফ্রি জুটে যাবে। কিন্তু এ ব্যাপার তো আমার ক্লোজ কয়েকটা বান্ধবী ছাড়া আর কেউ জানেনি। আর এখন ওই বড় আপুটাকে বললাম! ভাইয়া জানল কিভাবে?’\n', '\n', 'ভাইয়ার দিকে তাকাতেই ও বলল, ‘আরে বেকুব, নীল অপরাজিতা আমারই ফেক আইডি!’\n', '\n', 'এবার বুঝলাম। ভাইয়ার মনটা একটু নরম করার জন্য বললাম, ‘কিন্তু তুই ইনবক্সে আমাকে শুধু কসমেটিকস আর ড্রেসের কথা জিজ্ঞেস করতিস কেন?’\n', '\n', '-আসলে ‘এঞ্জেল মারিয়া’ নামে আইডির একটা মেয়ের সঙ্গে কয়েক দিন হলো প্রেম হয়েছে। ভাবছি এবার ঈদে প্রথম মিট করব। ওকে কিছু ড্রেস, কসমেটিকস গিফট করার ইচ্ছা আছে। আমি তো মেয়েদের এসব জানি না। তাই তোকে জিজ্ঞেস করে করে জেনে নিতাম।\n', '\n', 'ভাইয়া ফোনটা এগিয়ে দিয়ে বলল, ‘এই দেখ, আজকে অনলাইনে একটা পিংক কালারের ড্রেসও অর্ডার করছি! কালকেই ডেলিভারি দেবে। বাকি কসমেটিকস ২/১ দিনেই ম্যানেজ করে নেব।’\n', '\n', 'এবার আমি হো হো করে হেসে উঠে বললাম, ‘আরে ভাইয়া, এঞ্জেল মারিয়া তো আব্বার ফেক আইডি! এবার তুই ঠ্যালা সামলা! আর কাল ড্রেসটা আসলে আমাকে দিয়ে দিস। এবার অন্তত ঈদ শপিংটা করা লাগবে না।’', '\ufeffতরমুজ বৃত্তান্ত\n', '\n', '‘এ রহস্য আমাদের ভেদ করতেই হবে।’ বিড়বিড় করে বললেন মোখলেস ভাই।\n', '\n', '‘কোন রহস্য?’\n', '\n', '‘এই যে তরমুজ বিক্রেতার ব্যবহার এত ভালো আর তরমুজ এত খারাপ।’\n', '\n', 'আমার মনে পড়ল, তরমুজ বিক্রেতা আমাদের সঙ্গে খুব ভালো ব্যবহার করেছিল। চা আনিয়েছিল। বলেছিল, ‘আমি বেছে একটা তরমুজ দিচ্ছি। খেয়ে দ্যাখেন। একটা খেলে আবার আসবেন।’\n', '\n', 'আমরা আবার এসেছি। তরমুজ না খেয়েই। ব্যাগে করে কেটে ফেলা তরমুজ সঙ্গে নিয়ে এসেছি।\n', '\n', 'যদিও কাটা তরমুজ বিক্রেতা ফেরত নেবে কি না নিশ্চিত নই। তবু এই আশায় নিয়ে এসেছি, অন্তত প্রমাণ তো করা যাবে যে ব্যাটা আমাদের ভালো তরমুজ দেয়নি।\n', '\n', '‘আসুন। আসুন। বলেছিলাম না, আবার তরমুজ নিতে আসবেন। আমার কথা সত্যি হলো তো।’\n', '\n', 'গলা খাঁকারি দিলেন মোখলেস ভাই, ‘আপনি ঠিকই ধরেছেন। আমরা তরমুজ নিতেই এসেছি।’\n', '\n', '‘কয়টা দেব?’\n', '\n', '‘দেবেন একটাই। আর সকালে যেটা দিয়েছেন সেটা পাল্টে অন্য একটা দেবেন। কারণ সকালের তরমুজটা ভালো ছিল না।’\n', '\n', '‘ভালো না মানে! মিষ্টি ছিল না?’\n', '\n', '‘জানি না। খাইনি তো, জানব কিভাবে?’\n', '\n', '‘তাহলে?’\n', '\n', '‘আপনাকে বললাম দেখে একটা রসালো তরমুজ দিতে। আর আপনি দিলেন কিনা একটা কাঁচা তরমুজ!’\n', '\n', 'দোকানদার আঁতকে উঠলেন।\n', '\n', '‘কাঁচা তরমুজ! অসম্ভব।’\n', '\n', '‘বিশ্বাস হচ্ছে না। এই দেখুন।’\n', '\n', 'ব্যাগ থেকে তরমুজ বের করে দিলেন মোখলেস ভাই।\n', '\n', 'অমনি হো হো করে হেসে উঠল বিক্রেতা।\n', '\n', 'মুখ চাওয়াচাওয়ি করলাম আমরা। অনেক কষ্টে হাসি থামাল লোকটি। হাসির দমকে চোখে পানি বেরিয়ে গেছে তার।\n', '\n', '‘আপনারা কি টকটকে লাল তরমুজ চেয়েছিলেন?’\n', '\n', 'বোকার মতো মাথা নাড়ালাম দুজনে।\n', '\n', '‘এটা তো হলুদ তরমুজ। নতুন বের হয়েছে। খুব টেস্টি। আপনারা টেস্টি তরমুজ চেয়েছিলেন, তাই এটা দিয়েছিলাম। আপনারা যে তরমুজ বলতে শুধু লালকেই বুঝে থাকেন, সেটা বুঝতে পারিনি।’\n', '\n', 'মোখলেস ভাইয়ের ফরসা মুখটা মুহূর্তে হলুদ থেকে টকটকে লাল হয়ে গেল। ঠিক তরমুজের মতো!', '\ufeff"‘ট্রয়’ কেন করেননি ঐশ্বরিয়া"\n', '\n', 'হলিউড তারকা ব্র্যাড পিটের সঙ্গে ‘ট্রয়’ ছবিতে অভিনয়ের কথা ছিল বলিউড তারকা ঐশ্বরিয়া রাইয়ের। কিন্তু সে সময় ছবিটিতে কাজে রাজি হননি তিনি। এ কারণে এখন হয়তো খানিকটা অনুতপ্ত সাবেক এই বিশ্বসুন্দরী। \n', '২০০৪ সালে ওই ছবিতে অভিনয় করলে একটি ব্যবসাসফল হলিউড ছবির অভিনেত্রী হতেন তিনি। কিন্তু কেন ওই ছবির প্রস্তাব ফিরিয়ে দিয়েছিলেন, এত দিন পর তা জানালেন।\n', '\n', 'হিন্দুস্তান টাইমস-এর খবরে বলা হয়, ২০০৪ সালে মুক্তি পায় হলিউডের মহাকাব্যিক চলচ্চিত্র ‘ট্রয়’, যা দারুণ জনপ্রিয় আজও। এত বছর আগে সেই ছবির নায়িকা ব্রিসেইসের চরিত্রে অভিনয়ের প্রস্তাব পেয়েছিলেন ঐশ্বরিয়া রাই। তিনি করেননি। \n', 'কারণ ছবিতে ব্র্যাড পিটের সঙ্গে বেশ কয়েকটি ঘনিষ্ঠ দৃশ্য ছিল ব্রিসেইসের। সেই দৃশ্যগুলোতে অভিনয় করাটা ঐশ্বরিয়ার জন্য খুব একটা সহজ ছিল না। সে জন্যই ছবিটির প্রস্তাব ফিরিয়ে দিয়েছিলেন তিনি। তিনি ছেড়ে দেওয়ার পর ওই চরিত্রে অভিনয় করেন রোজ ব্রান।\n', '\n', 'যে সময় ঐশ্বরিয়া হলিউডের কাজ ফিরিয়ে দিয়েছিলেন, তখন হলিউডে কাজ করার সুযোগ পাওয়াটা যেনতেন কথা নয়। পরে অবশ্য ঐশ্বরিয়াকে একাধিক হলিউড ছবিতে দেখা গেছে। \n', 'সেগুলোর মধ্যে রয়েছে ‘দ্য পিংক প্যান্থার টু’, ‘ব্রাইড অ্যান্ড প্রিজুডিস’, ‘দ্য মিসট্রেস অব স্পাইসেস’ ছবিগুলো। ‘ট্রয়’ অবশ্য সেগুলোর মতো নয়। \n', 'বরং বক্স অফিস ফাটিয়ে সে সময় প্রায় ৫০ কোটি ডলার ব্যবসা করেছিল ছবিটি আর জিতেছিল একটি অস্কার।\n', '\n', 'গত বছর শেষবারের মতো ঐশ্বরিয়া রাই বচ্চনকে পর্দায় দেখা যায় বলিউডের ‘ফানি খান’ ছবিতে। এতে তাঁর সহশিল্পীদের মধ্যে ছিলেন অনিল কাপুর, রাজকুমার রাও প্রমুখ। ব্যবসাসফল হয়নি ছবিটি। \n', 'এ ছাড়াও এই বলিউড তারকাকে দেখা যায় ‘অ্যায় দিল হ্যায় মুশকিল’ ও ‘সর্বজিৎ’ ছবি দুটিতে।\n', '\n', 'শিগগির স্বামী অভিষেক বচ্চনের সঙ্গে পর্দায় হাজির হওয়ার কথা ছিল ঐশ্বরিয়ার। ছবির নাম ‘গুলাব জামুন’। \n', 'এ ছবিতে অভিনয় করলে বহু বছর পর আবার একত্রে বড় পর্দায় দেখা যেত তাঁদের। এর আগে ‘রাবণ’ ছবিতে একত্রে কাজ করেছিলেন ঐশ্বরিয়া ও অভিষেক। \n', 'শোনা যাচ্ছে, একসঙ্গে আর ছবি করবে না এই জুটি। ফলে ঐশ্বরিয়ার ছেড়ে দেওয়া ‘গুলাব জামুন’ হয়তো আবারও অন্য কেউ করবেন।', '\ufeff"সোনু নিগম এখন সুস্থ"\n', '\n', 'ওডিশায় কনসার্ট করতে গিয়েছিলেন ভারতীয় শিল্পী সোনু নিগম। সেখান থেকে মুম্বাই ফিরে হঠাৎ অসুস্থ হয়ে পড়লে দ্রুত তাঁকে নেওয়া হয় কাছের নানাবতী হাসপাতালে। দুই দিন চিকিৎসা নেওয়ার পর তিনি এখন সুস্থ। \n', 'একটু ভালো বোধ করার পর ভক্ত ও অনুসারীদের পরামর্শ দিয়ে তিনি বলেছেন, অ্যালার্জিকে সুযোগ দেবেন না।\n', '\n', 'ঘটনা কয়েক দিন আগের।\n', ' মুম্বাইয়ের বান্দ্রা কুরলা কমপ্লেক্সে সামুদ্রিক মাছের একটি রেসিপি খেয়ে হঠাৎ তিনি অ্যালার্জিতে আক্রান্ত হন।\n', ' সঙ্গে সঙ্গে চিকিৎসকের কাছে যান তিনি। কিন্তু ততক্ষণে ভয়াবহ রূপ ধারণ করে অ্যালার্জি। ফুলে ওঠে বাঁ চোখ। চিকিৎসকেরা তাঁকে দ্রুত হাসপাতালে ভর্তির পরামর্শ দেন। হাসপাতালে ভর্তি হলে দ্রুত তাঁকে নিবিড় পর্যবেক্ষণে নেওয়া হয়। \n', 'চিকিৎসকেরা জানিয়েছেন, অ্যালার্জির কারণেই এমন হয়েছে।\n', '\n', 'একটু ভালো বোধ করার পর ইনস্টাগ্রামে সবাইকে ধন্যবাদ জানিয়ে সোনু নিগম লিখেছেন, ‘সবার জ্ঞাতার্থে জানাচ্ছি যে এখন আমি ভালো আছি। সবার জন্য শিক্ষার বিষয় হচ্ছে, অ্যালার্জিকে কখনোই সুযোগ দেবেন না। আমার সামুদ্রিক খাবারে অ্যালার্জি আছে। \n', 'কাছেই নানাবতী হাসপাতাল না থাকলে বিপদে পড়ে যেতাম।’', '\ufeffবাঘ শিকারের গল্প\n', '\n', 'রবীন্দ্রনাথের কাছে বিভিন্ন সময় বিভিন্ন রকমের মানুষ আসতেন। একদিন সন্ধ্যভবেলায় বিখ্যাত শিকারি কুমুদনাথ চৌধুরী এসেছেন রবীন্দ্রনাথের কাছে। হাতে শিকারের বন্দুক। এসেই তিনি গুরুদেবের কাছে সগর্বে নিজের বাঘ শিকারের গল্প করতে লাগলেন। গল্পের মাঝে তিনি রবীন্দ্রনাথকে জিজ্ঞেস করলেন, ‘গুরুদেব, আপনি কখনো বাঘ শিকার করেছেন?’\n', '\n', 'গম্ভীর মুখে রবীন্দ্রনাথ সঙ্গে সঙ্গে উত্তর দিলেন, ‘বাঘ শিকার? তা এক-আধটা নয় ভাই, বোধ হয় গুনে শেষ করা যাবে না!’\n', '\n', 'এ কথা শুনে কুমুদনাথসহ অন্যরা অবাক। রবীন্দ্রনাথকে তাঁরা কবি হিসাবেই জানেন। কিন্তু উনি যে একজন দক্ষ শিকারি, তার ওপর অনেক বাঘ মেরেছেন, তা তো কখনো শোনা যায়নি! রবীন্দ্রনাথের মুখে বাঘ শিকারের কথা শুনে একেবারে চুপসে গেলেন কুমুদনাথ। তিনি ভেবেছিলেন, নিজের বাঘ শিকারের কথা বলে একেবারে মাত করে দেবেন। কিন্তু এ কী হলো। তখন একজন নিচু স্বরে রবীন্দ্রনাথকে জিজ্ঞেস করলেন, ‘গুরুদেব, সত্যি সত্যিই আপনি বাঘ মেরেছেন?’\n', '\n', 'এবার রবীন্দ্রনাথ মুচকি হেসে বললেন, ‘হ্যাঁ, আমি BUG বা ছারপোকার কথাই বলছি। না, কুমুদের মতো টাইগার আমি কখনো মারিনি।\n', '\n', 'এবারে স্বস্তির নিঃশ্বাস ফেললেন কুমুদনাথ এবং শুরু করলেন আরো নতুন নতুন বাঘ শিকারের গল্প।', '\ufeff"বাবার সঙ্গে কাজ করতে অসুবিধা হয়নি: সোনম"\n', '\n', 'সম্প্রতি আপনাকে সাহসী সিনেমায় দেখা যাচ্ছে।এই সিনেমাটিও কি আপনার আরেকটি সাহসী পদক্ষেপ?\n', '\n', 'এটা আমার সাহসী নয়, বলতে পারেন সঠিক পদক্ষেপ। আমি খুব ভাগ্যবতী যে এ ধরনের একটা সিনেমায় কাজ করার সুযোগ পেয়েছি। এই সিনেমায় আমার অভিনীত চরিত্র থেকে আমি যখন কিছু শিখতে পারছি, তখন এটা নিশ্চয়ই আমার সঠিক সিদ্ধান্ত।\n', '\n', '‘এক লাড়কি কো দেখা তো অ্যায়সা লাগা’ সিনেমাটির বিষয় অনেক সংবেদনশীল।এ বিষয়টা ভারতীয় দর্শকের কাছে কতটা গ্রহণযোগ্যতা আছে বলে আপনার মনে হয়?\n', '\n', 'দর্শক চিনতে আমরা সব সময় ভুল করি। আজকের দর্শক মনের দিক থেকে অনেক সাহসী, বুদ্ধিমান এবং আধুনিক। আমার আগের সিনেমা ভিরে দি ওয়েডিং নিয়েও অনেকের মনে প্রশ্ন ছিল। সবাই ধরে নিয়েছিল এই সিনেমাটি শুধু তরুণেরা পছন্দ করবে। কিন্তু আমরা পরে জেনেছি, বয়সী নারীরাও সিনেমাটি দারুণ পছন্দ করেছেন। তাই এই সিনেমাটি নিয়েও আমি আশাবাদী।\n', '\n', 'বাবা অনিল কাপুরের সঙ্গে প্রথমবার পর্দায় এলেন।বাবার সঙ্গে কাজ করার ইচ্ছা ছিল বলেই কি এই সিনেমাটিতে অভিনয় করলেন?\n', '\n', 'এই ইন্ডাস্ট্রিতে আমার ১৬ বছর পার হয়ে গেছে। ব্ল্যাক সিনেমার সেটে সহপরিচালক হিসেবে যখন কাজ করেছিলাম, তখন আমার বয়স ছিল ১৭ বছর। বলিউডে পা রাখার সময় সিদ্ধান্ত নিয়েছিলাম যে আমি বাবার সঙ্গে সিনেমায় কাজ করব না। আর সত্যি বলতে, এত দিন বাবার সঙ্গে অভিনয় করার মতো চিত্রনাট্যও পাইনি। এই সিনেমায় আমার বাবার চরিত্রে ড্যাড (অনিল কাপুর) একদম উপযুক্ত বলে আমার মনে হয়েছে। \n', 'অনেকে মনে করতেন যে সোনম কাপুর রূপার চামচ মুখে দিয়ে জন্মেছে। \n', 'অনিল কাপুরের মেয়ে বলে কাজের সুযোগ পাচ্ছে। আমি নিজের চেষ্টায় নিজের ক্যারিয়ার গ্রাফ ওপরে নিয়ে যেতে চেয়েছিলাম।\n', ' আজ আমি এই ইন্ডাস্ট্রিতে নিজের একটা জায়গা বানিয়েছি। তাই এই সিনেমায় বাবার সঙ্গে কাজ করতে আমার এখন কোনো অসুবিধা হয়নি। ক্যারিয়ারের শুরুর দিকে একটি–দুটি সিনেমায় পরিবারের নামের জোরে কাজ করার সুযোগ হয়তো পাওয়া যায়, কিন্তু পরে সেটা সম্ভব হয় না। কারণ ফিল্ম একটা ব্যবসা।\n', '\n', 'অনেক সিনেমায় আপনাকে কম গুরুত্বপূর্ণ চরিত্রে দেখা গেছে।এ ধরনের চরিত্র নির্বাচনের কারণ কী?\n', '\n', 'আমি অনেক সময় সিনেমায় আমার চরিত্র, পর্দায় আমার উপস্থিতি এসব বিষয়ে গুরুত্ব দিইনি। কারণ, আমি সব সময় চেয়েছি একটা ভালো সিনেমার অংশ হতে। তাই আমি ভাগ মিলখা ভাগ, প্যাডম্যান ও সঞ্জুর মতো সিনেমা বেছে নিয়েছি। আর আমি অভিনয় করতে ভালোবাসি। তাই এ নিয়ে অত বাছবিচার নেই।\n', '\n', '\n', 'আপনি লেখালেখি এবং পরিচালনা করতেও পছন্দ করেন।কবে পরিচালনায় আসছেন?\n', '\n', 'এখন ভালো কাজ পাচ্ছি। হাতে ভালো ভালো সিনেমার প্রস্তাব আছে। আমার ক্যারিয়ার বেশ ভালোই চলছে। আর লেখালেখি করতে আমি খুব ভালোবাসি। তবে এসবের জন্য আমার অনেকটা সময় চাই। তাই অভিনয় থেকে বিরতি নিলে পরেই এসব করতে পারব।\n', '\n', 'আনন্দ আহুজা আপনাকে যখন প্রথম দেখলেন, তখন তাঁর প্রতিক্রিয়া কেমন ছিল?\n', '\n', 'হা হা হা! আনন্দের মতে, প্রথম দেখা হওয়ার সময় আমি খুব বাজে একটা স্নিকার পরেছিলাম। আনন্দ বলেছিল যে ও আমার জন্য নতুন একটা স্নিকার নিয়ে আসছে। আনন্দের জুতার খুব শখ। ও সঙ্গে সঙ্গে আমার জন্য অ্যাডিডাসের নতুন এক জোড়া জুতো কিনে নিয়ে আসে।\n', '\n', 'আর আপনার প্রতিক্রিয়া…\n', '\n', 'প্রথম দর্শনেই ওকে খুব হ্যান্ডসাম লেগেছে। সেদিন ওর মাথায় অনেক চুল ছিল। তবে এখন ওর চুল অনেক ছোট করে কাটা। শরীরচর্চার সময় ওর খুব গরম লাগে বলে চুল ছোট করে ছেঁটে ফেলেছে। আমার অবশ্য ওর বড় চুল খুব ভালো লাগে। তাই আমার জন্য আনন্দ আবার চুল বড় করছে। আনন্দকে আমি যখন দ্বিতীয়বার দেখি, তখন ওকে দেখে যোগী মনে হয়েছিল। কারণ, ও চুল এবং দাড়ি একদম কামিয়ে ফেলেছিল। আমার কাছে আনন্দের ওই ছবি আজও আছে।\n', '\n', 'আনন্দের কোন কোন গুণ আপনাকে মুগ্ধ করে?\n', '\n', 'আনন্দ মানুষ হিসেবে খুবই ভালো। আর ভালো মানুষ পাওয়া খুব মুশকিল। আনন্দ খুবই শান্ত, ধীরস্থির এবং ধৈর্যশীল ব্যক্তি। আর কখনো রাগ করে না। আমার মনে হয় প্রত্যেকের উচিত তার জীবনে সঠিক মানুষটির জন্য অপেক্ষা করা।\n', '\n', 'বাবা ছাড়া এই সিনেমায় জুহি চাওলার মতো অভিনেত্রী আছেন।আপনি তাঁদের কাছ থেকে কী কিছু শিখেছেন?\n', '\n', 'বাবা এবং জুহি ম্যামের সবচেয়ে বড় গুণ তাঁরা দুজনই পারফেকশনিস্ট। \n', 'আমাদের প্রজন্মের সবচেয়ে বড় সমস্যা আমরা সবকিছুই চটজলদি করতে চাই। আমাদের ধরনটা ‘একটা হলেই হলো’ গোছের।\n', ' আমাদের আগের প্রজন্ম কোনো কিছু শর্টকাটে করেন না। তাঁরা নিজেদের কাজের ব্যাপারে খুবই আন্তরিক। তাঁদের কাছে থেকে এটাই শেখা উচিত। \n', '\ufeff"বিয়ে করছেন না, টুইটে জানালেন পরিণীতি"\n', '\n', 'কয়েক দিন আগেই বোন প্রিয়াঙ্কা চোপড়া বিয়ে করেছেন নিক জোনাসকে। এরপরই বলিউড পাড়ায় ছড়িয়ে পড়ল ছোট বোন পরিণীতি চোপড়াও নাকি বিয়ে করছেন। \n', '\n', 'সম্প্রতি ছড়িয়ে পড়া খবরে বলা হয়েছে, প্রিয়াঙ্কার পর নাকি এবার পরিণীতির পালা। এই নিয়ে সামাজিক যোগাযোগমাধ্যমে মুখ খুলেছেন পরিণীতি চোপড়া। জানালেন, এই খবর একেবারে ভিত্তিহীন। বিয়ে তিনি এখনই করছেন না। যখন তিনি বিয়ে করবেন, সবাইকে জানিয়েই করবেন।\n', 'ইন্ডিয়া টুডে ও এনডিটিভির খবরে বলা হয়েছে, প্রিয়াঙ্কা ও নিক জোনাসের বিয়ে নিয়ে দারুণ উৎসাহী ছিলেন পরিণীতি। যোধপুরের উমেদ ভবনে বিয়ের সব অনুষ্ঠানে ছিলেন তিনি। এবার নিজের বিয়ের জন্যই না কি হাতে মেহেদি লাগাতে চলেছেন ‘ইশকজাদে’ অভিনেত্রী। \n', 'বলিউডপাড়ার এমন খবর গুজব বলে উড়িয়ে দিলেন ‘নমস্তে ইংল্যান্ড’ ছবির তারকা পরিণীতি চোপড়া। টুইটারে তিনি বলেন, ‘অবশ্যই এ খবর ভিত্তিহীন, অসত্য। বিয়ে এখনই করছি না। যখন বিয়ের পিঁড়িতে বসব, সবাইকে জানিয়েই বসব।’\n', '\n', 'পরিণীতি বিয়ে না করলেও না কি প্রেম করছেন, এটা নিশ্চিত। কোনো বিদেশি নয়, দেশীয় যুবককেই মন দিয়েছেন পরিণীতি চোপড়া। তবে তিনিও ছবির জগতের একজন। পার্থক্য এটাই, যে ক্যামেরার সামনে তাঁকে সচরাচর দেখা যায় না। তিনি ক্যামেরার পেছনের লোক। \n', 'তিনি চরিত দেসাই। শোনা যাচ্ছে, তাঁর সঙ্গে দীর্ঘদিন ধরেই সম্পর্ক পরিণীতির। হৃতিক রোশনের ছবি ‘অগ্নিপথ’-এর সহকারী পরিচালক ছিলেন চরিত। কয়েক বছর ধরে করণ জোহরের ধরমা প্রোডাকশনেও কাজ করছেন।\n', '২০১৬ সালে ড্রিম টিম ট্যুরে প্রথমবার দেখা হয়েছিল পরিণীতি ও চরিত দেসাইয়ের। প্রথম দেখাতেই পরস্পরের প্রেমে পড়ে যান তাঁরা। তাঁদের প্রেমের রসায়নও নাকি জমে উঠেছে। আর প্রিয়াঙ্কা নিকের সঙ্গে একটি ছবিতে তাঁদের দেখা যাওয়ার পরই বিয়ের গুঞ্জনটি সামনে চলে আসে। \n', 'প্রিয়াঙ্কা ও নিকের বিয়ের আগে পারিবারিক নৈশভোজেও পরিণীতির পাশে দেখা গিয়েছিল তাঁর বয়ফ্রেন্ডকে। এমনকি প্রিয়াঙ্কার বিয়ের অনুষ্ঠানে হাজির থাকতে যোধপুরও ছিলেন চরিত দেসাই।\n', '\ufeff"প্রথম ঈদের নাটক"\n', '\n', 'একটি নাটক, সারা দেশের ছোট-বড় সব মানুষের মনজুড়ে জায়গা করে নিতে পারে। বছরের পর বছর জনপ্রিয়তার শীর্ষে থাকে। আমার এই দীর্ঘ জীবনে আমি তা কখনো কল্পনাও করতে পারিনি। জনমনে আমার সৃষ্টির এই আনন্দ-উন্মাদনা দেখে বিস্ময়ে আমিই স্তব্ধ, হতবাক হয়ে থাকি।\n', '\n', 'বছরের পর বছর শুধু ঈদে এ নাটকটি দেখার জন্য সারা দেশের দর্শক যেভাবে অপেক্ষায় থাকে—হাটে-বাজারে, রাস্তা-ঘাটে। দিনের পর দিন টেলিফোনে যেভাবে জিজ্ঞাসা করে, নাটকটি এবার ঈদে হচ্ছে কি না? হলে এবারের গল্প কী, দেশের কোন দুর্নীতি নিয়ে লিখছেন? এসব প্রশ্নের উত্তর যেভাবে জানতে চায়, আমি তাদের কথাগুলো যদি প্রতিদিনের ডায়েরিতে টুকে রাখতাম, তাহলে বোধ হয় কম করে হলেও দুই হাজার পৃষ্ঠার একটি বই বের করতে পারতাম এত দিনে।\n', '\n', 'এবার এই নাটকটির শুভ জন্মদিনের কথা বলি। ১৯৭৪ সাল। বিটিভি কর্তৃপক্ষ অনুমোদন করেছে, ঈদের বিশেষ অনুষ্ঠানের মধ্যে এবার থেকে নাটকও থাকবে। বিটিভির জন্ম ১৯৬৪ সালের ডিসেম্বর মাসের শেষ সপ্তাহে। তার মানে এর আগে কোনো ঈদের অনুষ্ঠানে নাটক হয়নি। এই ১৯৭৪ সালেই প্রথম হবে। বিটিভির উদ্বোধনীতে মুনীর চৌধুরীর একতলা দোতলা নাটক দেখানো হয়েছে। তারপর থেকেই আমি টেলিভিশনে নাটক লিখি। অভিনয় করি। বিটিভির নাটকে আমার সুনাম ছিল বলেই ঈদে এই প্রথম নাটক লেখার জন্য প্রযোজক মুস্তাফিজুর রহমান আমাকে খবর\n', '\n', 'দিলেন। আমি গেলাম। মুস্তাফিজের মুখ থেকেই প্রথম শুনলাম, এবার থেকে ঈদের অনুষ্ঠানে নাটক হবে এবং সেই নাটক আমাকেই লিখতে হবে। আমি তো হতবাক। আর মনে মনে ভাবছি, ধর্মীয় উৎসবে নাটক লিখব কী নিয়ে? ওর এই প্রস্তাবে আমার খুশি হওয়ার কথা ছিল, কিন্তু আমি ভীষণ দুর্ভাবনার মধ্যে পড়েছি, ঈদের উৎসবে কী নাটক লিখব! এক মাস রোজার পর যে ঈদ। সেই ঈদের কোনো ঘটনাই খুঁজে পাচ্ছি না মনে মনে। আমাকে দুই দিনের সময় দেওয়া হলো। একদম নাটক লিখে তার কাছে যেতে হবে। ভয়ে আমার বুক কাঁপছে। কোনো প্লট খুঁজে পাচ্ছি না। কলম হাতে নিলেই হাতটা কেঁপে উঠছে।\n', '\n', 'দুই দিন পর মুস্তাফিজুর রহমানের কাছে গেলাম ঠিকই, কিন্তু খালি হাতে। আমার হাতে কোনো স্ক্রিপ্ট নেই। একটু নিচু স্বরে আমতা আমতাভাবে বললাম,\n', '\n', 'পারব না। \n', '\n', '‘কী পারবা না?’\n', '\n', 'আমি এই ঈদের নাটক লিখতে পারব না।\n', '\n', 'মুস্তাফিজ কিছুক্ষণ চুপ থেকে বলল, ‘লিখতে তোমাকে হবেই।’\n', '\n', 'এই বলে চুপ হয়ে রইল মুস্তাফিজ। দুজনেই রোজা আছি। খাওয়া-দাওয়ার কোনো ঝামেলা নেই। তখন দুপুরবেলা। দিনের অর্ধেক চলে গেছে। মুস্তাফিজের এই গুরুগম্ভীর ভাব দেখে আমি একটু আনমনা। মাথা নিচু করে মেঝের দিকে তাকিয়ে কী যেন ভাবছি। হঠাৎ দরজা লক করার শব্দ শুনে আমি চমকে উঠি। সামনে তাকিয়ে দেখি, চেয়ারে মুস্তাফিজ নেই। দরজার কাছে গিয়ে বুঝলাম, মুস্তাফিজ রুম লক করে চলে গেছে। আমার মাথা উত্তপ্ত হয়ে গেল। বদ্ধ রুমে ভয়-ভয় শূন্য-শূন্য লাগছে। ও অবশ্য জানে, আমার কাছ থেকে কীভাবে লেখা আদায় করতে হবে। আমিও বুঝতে পারলাম এখান থেকে আমার মুক্তি নেই। আমাকে লিখতেই হবে। কিছুক্ষণ পর আমি নাটকটি লিখতে শুরু করলাম। সারা পৃথিবীর কথা ভুলে গিয়ে আমি যখন লেখার গভীরে ডুবে আছি, ঠিক সেই মুহূর্তে দরজা খোলার আওয়াজ পেয়ে চমকে উঠলাম। দরজার দিকে তাকাতেই দেখলাম, মুস্তাফিজ রুমে ঢুকছে। আর তার সঙ্গে পিয়নের নানা রকম ইফতারি, শরবত ইত্যাদি। মুস্তাফিজ চেয়ারে বসতে বসতেই বলল, \n', '\n', '‘কলম রাখো। এখন ইফতারের সময়। আগে ইফতার করে নাও।’\n', '\n', 'আমি যে রোজা রেখেছি, এতক্ষণ এ কথা মনেই ছিল না। অজু করার জন্য তাড়াতাড়ি বাইরে গেলাম।\n', '\n', 'ঈদের দিন রাত সাড়ে আটটায় বিটিভিতে প্রথম এই নাটক দেখে হইচই পড়ে গেল সারা দেশে। টেলিফোনের পর টেলিফোনে প্রশংসা। পরের দিন আর রাস্তায় বেরোতে পারি না। আমাকে দেখলেই ভিড় জমে যায়। বিটিভি কর্তৃপক্ষ খুব খুশি। তখন জিএম ছিলেন মুস্তফা মনোয়ার। উনি খুব আদর করে বুকে জড়িয়ে প্রশংসা করলেন। এই প্রথম নাটকে ছিল আলেয়া ফিরদৌসী, সাইফুদ্দিন, আমি এবং আরও অনেকেই।\n', '\n', 'তারপর থেকেই শুরু হলো আমার এই দীর্ঘ যাত্রা। রমজানের ঈদ এলেই আমার এই নাটক। নাটকের নাম কী, তা আর মনে থাকে না দর্শকের। দর্শকেরা সব সময়ই বলেন, আপনার জবাকুসুম রোকন দুলালের মায়ের নাটকটা ভাই জীবনে ভুলতে পারব না। ওই যে, আপনার কি যেন নাটক, ঈদের দিন জেলখানায় সেমাই খান। এই যে ভাই, ‘আপনার নাটকের নামটা তো মনে নাই, ওই যে খালি গো অ্যান্ড স্টক কন, আপনার এই গো অ্যান্ড স্টক নাটকের মতো নাটক হয় না। ভাই আল্লাহর কাছে দোয়া করি, আপনে অনেক দিন বাইচ্যা থাকেন।’ আবার কেউ কেউ বলেন, \n', '\n', '‘ভাই, আপনার অই নাটকটার নামটা তো কইতে পারতাছি না, মানে ওই যে, টেকা দ্যান দুবাই যামু। আহা আহারে কী দেখাইলেন ভাই, পাসপোর্টে যার ছবি, তার কল্লা কাইট্যা ওইখানে আরেকজনের কল্লা লাগাইয়া তারে বিদেশ পাঠাইয়া দিলেন, আমগো এই দেশের দুর্নীতি আপনে যে কী সুন্দরভাবে দ্যাখাইছেন, এই নাটকের কথা জীবনে ভুলব না, আমার ছেলেমেয়েরা তো ভাই সারা দিনই কয়, আব্বা, টেকা দ্যান দুবাই যামু।’ \n', '\n', '১৯৭৪ সাল থেকে এ রকম হাজার হাজার ঘটনা ঘটছে। নাটকের নাম মনে নেই কিন্তু সংলাপ মনে আছে। এসব সংলাপ তখন মানুষের মুখে মুখে থাকত।\n', '\n', 'আসলে বিটিভি ছাড়া তখন অন্য কোনো স্যাটেলাইট চ্যানেল ছিল না। বিটিভিই একমাত্র ভরসা।\n', '\n', 'আমার নাটকের দর্শক ছিল সাত-আট বছর থেকে ৮০-৯০ বছরের বুড়ো-বুড়িরা। তাঁদের সবার কাছেই প্রিয় ছিলাম আমি। ঈদের দিন সন্ধ্যা হলেই ঢাকায়, গ্রামেগঞ্জে রাস্তাঘাট ফাঁকা হয়ে যেত। মনে হতো কারফিউ চলছে। কোথাও কোনো লোক নেই। সবাই এই নাটক দেখার জন্য টিভির সামনে বসে আছে। এমন জনপ্রিয় ছিল এই ঈদ সিরিজের নাটক। মূল চরিত্রে অভিনয় করতাম আমি। আমার নাম ‘জব্বর আলী’। আমার স্ত্রীর ভূমিকায় অভিনয় করে জাহানারা আহমেদ। ইংরেজি আলী করত সাইফুদ্দিন। ব্যাঙ্গা চরিত্রে ফরিদ আলী। জবা কুসুম রোকন দুলালের চরিত্রে অনেকেই অভিনয় করছে। তবে প্রথম নাটকটির জবার ভূমিকায় ছিলেন সুবর্ণা মুস্তফা। ফেরদৌসী মজুমদারও একবার এই নাটকে অভিনয় করেছেন জবা কুসুম রোকন দুলালের বড় খালার চরিত্রে। আর আমার মায়ের ভূমিকায় ছিলেন আয়শা আখতার। রাজশাহীর ভাষায় অভিনয় করে আবদুল আজিজ। নাট্যকার হিসেবে টেলিভিশনের প্রথম রাষ্ট্রীয় পুরস্কার পায় এই নাটক।\n', '\n', 'স্বাধীনতার পর থেকেই প্রশাসন দুর্নীতির সঙ্গে জড়িয়ে পড়েছে। দিনে দিনে তা বেড়েছে। আমার নাটকের মূল গল্পই হলো সামাজিক-প্রশাসনিক দুর্নীতি নিয়ে। এই নাটকে ছিঁচ কাঁদুনে কিংবা রোমান্টিক কোনো ভালোবাসার গল্প থাকে না। দেশটাকে যারা নষ্ট করছে, সন্ত্রাসী, চাঁদাবাজি, ঘুষ, লুটপাট করে যারা দেশটাকে ধ্বংসের দিকে নিয়ে যাচ্ছে—এসব দুর্নীতি নিয়েই আমার নাটক। সেই ১৯৭৪ সাল থেকে এখন পর্যন্ত করে যাচ্ছি। আগে তো শুধু বিটিভি ছিল। এখন তো অনেক চ্যানেল। এখন এই নাটক হয় প্রতিবছর চ্যানেল আইয়ে।\n', '\n', 'আটত্রিশ বছর আমার এই নাটকের বয়স। শুধু দেশের দুর্নীতিকে কেন্দ্র করে সব সরকারের আমলেই এই নাটক টেলিভিশনে হয়েছে। সাধারণ মানুষ তো মনেপ্রাণে এই নাটকের জন্য পাগল। দেখা হলে, সব দলের রাজনীতিবিদেরাও হৃদয়ের দরজা খুলে প্রশংসা করেন। কিন্তু লাভ কী হলো? নাটক যদি সমাজের দর্পণ হয়, তাহলে তো এই নাটক দেখে দেখে সরকারের পক্ষ থেকে দুর্নীতির জায়গাগুলো চিহ্নিত করা উচিত ছিল। রাজনীতি তা পারেনি বলেই দেশের অবস্থা আজ এ রকম। উন্নতি মানেই মরীচিকা। উন্নতি মানেই লুটপাট। আমি তো ৩৮ বছর ধরে এই দুর্নীতির ওপর নাটক লিখতে লিখতেই ক্লান্ত হয়ে পড়েছি, দেশে ক্রমাগত দুর্নীতি বাড়ছে। তবু লিখে যাচ্ছি। সমাজের প্রতি লেখকের একটা দায়িত্ববোধ আছে বলেই আমার কলম থামছে না। থামবে না।\n', '\ufeffপোকার উত্পাত\n', '\n', ' \n', '\n', 'শান্তিনিকেতন প্রতিষ্ঠার পর রবীন্দ্রনাথ নিজেই ছাত্রদের পড়াতেন। একদিন ইংরেজি ক্লাসে তিনি বিখ্যাত ইংরেজ কবি শেলীর কবিতা পড়াচ্ছেন। শান্তিনিকেতনে গাছের তলায় মনোরম পরিবেশে পড়াশোনা হয়। গুরুদেব বসেছেন মাঝখানে। তার চারপাশে ছাত্রদল। সেই সময় হঠাত্ কিছু পোকার উত্পাত শুরু হলো। গুরুদেবের পরনে গা পর্যন্ত ঝোলা জোব্বা। তাঁর গায়ে পোকা কাটতে পারছে না। কিন্তু অল্পবয়স্ক ছাত্রদের গায়ে পোকা কামড়াতে লাগল। স্বভাবতই তারা পোকার জ্বালায় অস্থির! পড়ায় মন লাগছে না, শুধু তারা গা-হাত-পা চুলকাতে লাগল! রবীন্দ্রনাথ কিছুই বুঝতে পারেন না কেন ছাত্রদল ও রকম করছে। তিনি জানতে চাইলেন, ‘কী হলো? আজ তোমরা এত অস্থির কেন?’\n', '\n', 'ছাত্রদলের মধ্য থেকে প্রমথনাথ বিশী উঠে বললেন, ‘গুরুদেব, যদি অভয় দেন তো বলি, কেন আমরা অস্থির!’\n', '\n', 'রবীন্দ্রনাথ বললেন, ‘হ্যাঁ, বলো বলো।’\n', '\n', 'তখন প্রমথনাথ বললেন, ‘গুরুদেব, আপনি আমাদের শেলীর কবিতা পড়াচ্ছেন; কিন্তু এদিকে কিটস আমাদের বড়ই বিরক্ত করছেন!’\n', '\n', 'রবীন্দ্রনাথ সব বুঝে হেসে ফেললেন। প্রসঙ্গত উল্লেখ্য, শান্তিনিকেতনে রবীন্দ্রনাথ একবার ক্ষিতিমোহন সেনসহ কয়েকজন ছাত্রকে ইংরেজ কবি ওয়ার্ডসওয়ার্থের কবিতা পড়াচ্ছিলেন, সেদিনও পোকা-বিভ্রাট হয়েছিল!', '\ufeff"১০ বছরে মনপুরা"\n', '\n', '১৯৯৭ সাল। নাটকের জন্য একটি পাণ্ডুলিপি লিখলেন গিয়াস উদ্দিন সেলিম। নায়িকা হিসেবে পছন্দ আফসানা মিমিকে। একদিন তাঁকে শোনান গল্পটি। মিমি শুনে গিয়াস উদ্দিন সেলিমকে বললেন, ‘এটা নাটক না। এটা দিয়ে সিনেমা বানাও। ভালো হবে।’ \n', 'তখন পাণ্ডুলিপিটা রেখে দিলেন সেলিম। আর সেটা নিয়ে সিনেমা বানানোর প্রথম পরিকল্পনা করলেন ২০০৩ সালে। সেলিম বলেন, ‘২০০৩ সালে প্রথমবার চেষ্টা করি সিনেমা বানানোর জন্য। তখন এটা করা যায়নি। তারপর ২০০৭ সালে দ্বিতীয়বার বানানোর পরিকল্পনা করি। \n', 'কিন্তু একটা দুর্ঘটনার কারণে আমাদের ছবির প্রযোজক প্রকল্পটা থেকে পিছিয়ে যান। এত দিনে আমরা প্রি–প্রোডাকশন শুরু করেছি। এগিয়েছি খানিকটা। আমার কিছু জমানো টাকা ছিল। বন্ধুবান্ধবের কাছ থেকে কিছু টাকাও নিই। এগুলো মিলিয়ে কাজ শুরু করি।\n', ' যখন আর টাকায় কুলাচ্ছিল না, আমি অঞ্জন চৌধুরী পিন্টুর কাছে যাই। তিনি পাশে দাঁড়ান। এভাবেই ছবিটা নির্মাণ করা হয়। ২০০৭ সালে শুরু, ২০০৮ সালের দিকে শেষ, ২০০৯ সালে মুক্তি দিই।’\n', '\n', 'শাড়ি পরা মেয়েটি হয়ে যায় নায়িকা\n', '\n', 'এই সিনেমাতে সোনাই আর পরি চরিত্র দিয়ে চঞ্চল চৌধুরী আর ফারহানা মিলি জায়গা করে নেন ভক্তদের হৃদয়ে। গ্রামের ছেলের চরিত্রের জন্য দরকার ছিল একজনকে। চঞ্চল চৌধুরীকে দেখে অভিনয়গুণ ও সবকিছু মিলে পছন্দ হয়ে যায় পরিচালকের। চঞ্চল তখন গিয়াস উদ্দিন সেলিমের সঙ্গেই একটি ধারাবাহিকে সবে কাজ শেষ করেছেন। সোনাই চরিত্রে চঞ্চলকেই বেছে নিলেন তিনি। কিন্তু নায়িকা নিয়ে হলো ঝামেলা। যাঁকে ঠিক করে ছবির শুটিং শুরু করলেন, মধ্যপথে ওই অভিনেত্রী জানান, তিনি আর কাজ করছেন না। পরিবারের অসম্মতি আছে। কী করা যায়? একদিন গিয়াস উদ্দিন সেলিম তাঁর অফিসের সামনে দেখলেন শাড়ি পরা একটি মেয়েকে। তাঁর মধ্যেই যেন খুঁজে পেলেন মনপুরার পরিকে। সেলিম বলেন, ‘তখন নতুন কাস্টিং করতে শুরু করলাম। একদিন মিলিকে আমার অফিসের নিচে দেখলাম শাড়ি পরা। মনে হলো তাকে তো পরির জন্য কাস্টিং করা যায়। সে থিয়েটার করত। টুকটাক অভিনয়ও। আমি ভালোভাবে চিনতাম না। একজন তার পরিচয় জানাল। আমি ভাবলাম, সে–ই পরির চরিত্রে ভালো হবে। আমি তাকে কাস্ট করলাম। এভাবেই চঞ্চল আর মিলির কাস্টিং হয়।’\n', '\n', 'গানগুলো ছিল মুখে মুখে\n', '\n', 'মনপুরা সিনেমা মুক্তি পাওয়ার আগেই গানগুলো চলে আসে সবার মুখে মুখে। এটি যেমন অর্থনৈতিক শক্তি জুগিয়েছে মনপুরা দলের জন্য, তেমনি ছবির প্রচারেও রেখেছে অবদান। ‘নিথুয়া পাথারে’, ‘যাও পাখি বলো তারে’ গানগুলো শোনা যায় সবার মুখে মুখে। আড্ডার মধ্য দিয়েই তৈরি হয়েছিল গানগুলো। পরিচালক স্মৃতিচারণ করেন, ‘তাজুল নামে এক বন্ধু ছিল। এই ছবির প্রচারণার দায়িত্ব ছিল তার। ধানমন্ডিতে তাদের বাসা। ওখানে আমরা পুরোনো বন্ধুরা আড্ডা দিতাম। কৃষ্ণকলিও আড্ডা দিত। সে–ই এই ছবির জন্য গান করল দুইটা। অর্ণব আবার সংগীতায়োজন করল। ফজলুর রহমান বাবু আমাদের অভিনেতা। তাঁকে দিয়ে গান গাওয়ানোর সিদ্ধান্ত হলো। আমরা গান গাওয়াই মমতাজ বেগমকে দিয়েও। এভাবেই সব গান তৈরি হলো।’\n', '\n', 'দর্শকেরা এটি ‘ওউন’ করেছেন\n', '\n', 'মনপুরা ২০০৯ সালের ১৩ ফেব্রুয়ারি মুক্তি পেল। এরপর সৃষ্টি হলো নতুন একটি ইতিহাসের। সিনেমাটি দর্শকেরা পছন্দ করলেন। দীর্ঘদিন ধরে চলল সিনেমা হলে। কিন্তু কী ছিল জনপ্রিয়তার পেছনের মন্ত্র? সেলিম উত্তর দেন, ‘আসলে পুরো বাংলাদেশের দর্শকেরা “ওউন” করেছেন যে ছবিটি বাংলাদেশের। আমাদের সিনেমা। এটাই জনপ্রিয় হওয়ার মূল কারণ। এ জন্য আমি দর্শকের কাছেও কৃতজ্ঞতা জানাতে চাই। কারণ একটা ছবির সফলতার জন্য দর্শকেরাই গুরুত্বপূর্ণ।’\n', '\n', 'বিয়ের সিদ্ধান্ত নিয়েছিলেন অনেকে\n', '\n', 'একটি গ্রামীণ নিটোল প্রেমের গল্প ছিল সিনেমাটিতে, যা দর্শকের মনে দাগ কেটে যায়। সে অনুভূতি তাঁরা বলেছেন অভিনয়শিল্পীদের কাছে। এমন অনুভূতি দশ বছর পরেও বেশ ভালো লাগে পরি চরিত্রের অভিনয়শিল্পী ফারহানা মিলির। তিনি বলেন, ‘এর আগে আমার কোনো সিনেমায় অভিনয়ের অভিজ্ঞতা ছিল না। মঞ্চে কাজ করি আর পড়ালেখা করি। অল্পবিস্তর টিভিতে কাজ করি। আমার ধারণা ছিল না যে ছবিটি কত জনপ্রিয় হবে। আমাকে মানুষ মনে রেখেছে, এটা একটা বড় পাওয়া। তখন ঢাকার হলগুলোতে গিয়ে অবাক হতাম। কারণ আমার বয়স খুব কম ছিল। আমি অবাক হয়ে দেখতাম, মানুষ আমাদের সিনেমায় দেখে কেমন করে। দশ বছর পরেও একজন আমাকে বলল, “আপা জানেন, তখন আমি আর আমার স্বামী প্রেম করতাম। আপনার সিনেমা দেখে বের হয়ে বলছি, আমরা এখন বিয়ে করব।” তাঁরা সিনেমা দেখে এটা অনুভব করেছেন। তাঁরা একে অপরকে হারাতে চান না। তাই বিয়ে করবেন। এখন তাঁদের সন্তানকে দেখিয়ে বলেন, “এই যে দেখেন, আমরা বিয়ে করেছি। আমাদের সন্তান।” এটা অনেক ভালো লাগে আমার কাছে।\n', '\n', 'সবচেয়ে দামি উপহার \n', 'আমরা জানতে চাই, মিমের আলমারির সবচেয়ে দামি জিনিস কোনটা? কোনো পোশাক? গয়না? সুগন্ধি? মিম বলেন, ‘এসবের কোনোটাই না।’ একটা হাতঘড়ি মিমের সংগ্রহে থাকা সবচেয়ে দামি অনুষঙ্গ। সেটা অবশ্য মিমের কেনা নয়। \n', 'মিমের মা ও বোন তিন বছর আগে জন্মদিনে এই ঘড়ি মিমকে উপহার দিয়েছিলেন। পরে ঘড়ির দাম শুনে তো মিমের চোখ কপালে ওঠে। কৌতূহল বাড়ে আমাদের। আমরাও জানতে চাই দাম। মিম আমাদের কৌতূহল উসকে দেন। ধারণা দেন, প্রায় ২০টি আইফোন কেনা যাবে এই ঘড়ির দাম দিয়ে! আমরা অনুমান করে বুঝতে পারি তাহলে এর দাম ১৮–১৯ লাখ টাকা তো হবেই! মিমের সংগ্রহের সবচেয়ে প্রিয় জিনিস এটা। এটা শুধু বড় বড় অনুষ্ঠান বা উৎসবে পরেন এরপর সযত্নে তুলে রাখেন বিশেষ লকারে। কারণ এর আগে বিশ্বখ্যাত ডিজাইনার ব্র্যান্ড মাইকেল করসের তিনটি দামি হাতঘড়ির দুটোই চুরি হয়ে গিয়েছিল। তাই সেই শিক্ষা থেকেই রোলাক্সের প্রিয় ঘড়িটি লকারে বন্ধ করে রাখেন মিম।\n', '\ufeff"বিজয় দিবসে প্রথম আলোর বিশেষ অনুষ্ঠান"\n', '\n', 'একাত্তরের মুক্তিযুদ্ধ ছিল এক জনযুদ্ধ। এই যুদ্ধে শিল্পী, সাহিত্যিক, চলচ্চিত্রকার, সংস্কৃতিকর্মীসহ সবাই যুক্ত হয়ে পড়েছিলেন; নানাভাবে, নানা মাত্রায়।\n', '\n', 'এমনই তিনজন ব্যক্তি অভিনেত্রী কবরী, সুরকার সুজেয় শ্যাম ও চিত্রশিল্পী আবুল বারক আলভী। তাঁরা আজ ১৬ ডিসেম্বর এক আড্ডায় মুখোমুখি হচ্ছেন প্রথম আলোর সম্পাদক মতিউর রহমানের।\n', '\n', 'মহান বিজয় দিবসে প্রথম আলোর বিশেষ আলোচনা অনুষ্ঠান ‘হৃদয়ে ৭১’-এ বসছে এই আড্ডার আসর।\n', '\n', 'আজ রোববার সন্ধ্যা সাতটায় অনুষ্ঠানটি সরাসরি সম্প্রচারিত হবে প্রথম আলো অনলাইন ও প্রথম আলোর ফেসবুক পেজে।\n', '\n', 'পরে প্রথম আলোর ইউটিউব চ্যানেলেও অনুষ্ঠানটি দেখা যাবে।\n', '\ufeff"ছবিতে রোহিঙ্গা শিবিরে অ্যাঞ্জেলিনা জোলির ব্যস্ততা"\n', '\n', 'হলিউডের জনপ্রিয় তারকা ও জাতিসংঘ শরণার্থীবিষয়ক সংস্থার (ইউএনএইচসিআর) বিশেষ দূত অ্যাঞ্জেলিনা জোলি গতকাল মঙ্গলবার কক্সবাজারে ব্যস্ত সময় পার করেছেন।\n', ' কক্সবাজারের উখিয়ার মধুছড়া ও কুতুপালংয়ে রোহিঙ্গা শিবির পরিদর্শন করেন তিনি। সেখানে রোহিঙ্গা নারী ও শিশুদের সঙ্গে কথা বলেছেন। তাদের পালিয়ে আসা এবং নির্যাতনের বর্ণনা শোনেন। \n', 'পাশাপাশি রোহিঙ্গা শিবিরে যাঁরা বিভিন্ন কাজের সঙ্গে যুক্ত, কথা বলেছেন তাঁদের সঙ্গেও। শুনেছেন তাঁদের অভিজ্ঞতার কথা।\n', '\n', 'বাংলাদেশে তিন দিনের সফরের দ্বিতীয় দিনে গতকাল গণমাধ্যমকর্মীদের সঙ্গে কথা বলেছেন। এখানে রোহিঙ্গাদের ফিরিয়ে নেওয়ার জন্য মিয়ানমারকে সত্যিকারের অঙ্গীকার করার আহ্বান জানান তিনি। \n', 'রাখাইনে এখনো রোহিঙ্গাদের ফিরে যাওয়ার মতো অনুকূল পরিবেশ তৈরি হয়নি বলেও মত দেন ইউএনএইচসিআরের দূত।\n', '\n', 'অ্যাঞ্জেলিনা জোলির সেসব ছবি এরই মধ্যে টুইটারে দেওয়া হয়েছে। \n', 'সেখান থেকেই নেওয়া হলো ছবিগুলো।\n', '\n', 'এবারই প্রথম বাংলাদেশে এসেছেন অস্কারজয়ী অভিনেত্রী অ্যাঞ্জেলিনা জোলি। \n', 'গত সোমবার সকালে ঢাকায় এসেই কক্সবাজার যাত্রা করেন আর কক্সবাজারে এসে চলে যান রোহিঙ্গা শিবিরে। \n', 'দুপুরে হোয়াইক্যং ইউনিয়নের চাকমারকুল রোহিঙ্গা শিবিরে পৌঁছান। তিনি ওই শিবিরে তিন ঘণ্টা সময় কাটান।\n', '\ufeffসাড়ে পাঁচটা\n', '\n', ' \n', '\n', 'এক সাহিত্য সভায় যাওয়ার নিমন্ত্রণ পেয়েছেন রবীন্দ্রনাথ। উদ্যোক্তারা জানিয়েছেন, সভা শুরু হবে ঠিক সাড়ে ৫টায়। সময়কে প্রচণ্ড গুরুত্ব দিতেন গুরুদেব। কথা দেব অথচ কথা রাখব না—এটা তাঁর পছন্দ ছিল না। উদ্যোক্তাদের তিনি জানিয়ে দেন সভার দিন যথাসময়ে পৌঁছে যাবেন। যথারীতি তিনি নির্দিষ্ট দিনে নির্দিষ্ট সময়ে সেই সভায় উপস্থিত হলেন। কিন্তু এ কী কাণ্ড। দর্শকরা উপস্থিত, উদ্যোক্তারা কোথায়? তাঁদের কারোর দেখা নেই! রবীন্দ্রনাথ কিছুক্ষণ অপেক্ষা করলেন। কিন্তু তখনো উদ্যোক্তাদের কাউকে আসতে না দেখে অসন্তুষ্ট হয়ে তিনি একটি চিঠি লিখে রেখে ফিরে গেলেন। চিঠিতে লেখা ছিল—\n', '\n', '‘এসেছিলেম, বসেছিলেম।\n', '\n', 'দেখলেম কেউ নেই।\n', '\n', 'আমার সাড়ে পাঁচটা জেনো।\n', '\n', 'পাঁচটা তিরিশেই।’\n', '\n', 'কিছু পরে উদ্যোক্তারা এসে যখন চিঠিটি পড়লেন, তাঁদের চক্ষু চড়কগাছ!', '\ufeff"অস্কারজয়ীদের ট্রফি তুলে দেবেন যাঁরা"\n', '\n', 'এ বছর অস্কারজয়ীদের হাতে ট্রফি তুলে দেবেন একঝাঁক অস্কারজয়ী তারকা। প্রথম দফায় এ রকম একগুচ্ছ তারকার নাম ঘোষণা করেছে অস্কার কর্তৃপক্ষ। এ তালিকায় আছেন হলিউডের নামীদামি ১৩ জন অভিনয়শিল্পী। \n', 'তাঁদের মধ্যে অন্যতম ড্যানিয়েল ক্রেগ, ক্রিস ইভানস, জেনিফার লোপেজ ও শার্লিজ থেরন।\n', '\n', 'গত সোমবার এক মধ্যাহ্নভোজের আগে এই তারকাদের নাম ঘোষণা করেন একাডেমি অ্যাওয়ার্ডের প্রযোজকেরা।\n', '২৪ ফেব্রুয়ারি যুক্তরাষ্ট্রে বসতে যাচ্ছে ৯১তম অ্যাকাডেমি অ্যাওয়ার্ডের আসর।\n', '\n', 'প্রতিবছর অস্কার অনুষ্ঠানের আগে এক বিরাট মধ্যাহ্নভোজের আয়োজন করা হয়।\n', ' সেখানে অস্কারের জন্য মনোনীত সব তারকা ও কলাকুশলীরা এক হন। \n', 'গত সোমবার যুক্তরাষ্ট্রের ক্যালিফোর্নিয়ার বেভারলি হিলটন হোটেলে আয়োজন করা হয় সেই মধ্যাহ্নভোজের। ওই দিন ঘোষণা করা হয় এ বছরের বিজয়ীদের হাতে অস্কার তুলে দেওয়া তারকাদের নাম। \n', 'মধ্যাহ্নভোজে উপস্থিত উল্লেখযোগ্য তারকাদের মধ্যে ছিলেন গ্লেন ক্লোজ, ব্র্যাডলি কুপার, রামি মালিক ও অ্যামি অ্যাডামস।\n', ' এ ছাড়া অস্কারের ২৪টি বিভাগে মনোনীত প্রযোজক, সম্পাদক, কস্টিউম ডিজাইনার, প্রামাণ্যচিত্র নির্মাতা আর সংগীতশিল্পীরাও ছিলেন।\n', '\n', 'একাডেমি অব মোশন পিকচার আর্টস অ্যান্ড সায়েন্সেসের সভাপতি জন বেইলি বিজ্ঞপ্তিতে জানিয়েছেন, এবারের মনোনয়ন তালিকায় নারীদের উপস্থিতি উল্লেখযোগ্য। এ বছর প্রথমবারের মতো অস্কার অনুষ্ঠানের দৈর্ঘ্য ৩০ মিনিট কমিয়ে তিন ঘণ্টায় আনা হচ্ছে।\n', ' সে জন্য বিজয়ীদের যতটা সম্ভব সংক্ষেপে অনুভূতি প্রকাশের অনুরোধ জানানো হয়েছে।\n', '\n', '২৪ ফেব্রুয়ারি স্থানীয় সময় রাত ৮টা থেকে জাঁকজমকপূর্ণ এ অনুষ্ঠান বিশ্বের ২২৫টি অঞ্চল থেকে দেখা যাবে এবিসি টেলিভিশন নেটওয়ার্কে।\n', '\ufeffসাঁওতাল মেয়ে\n', '\n', ' \n', '\n', 'একদিন রবীন্দ্রনাথ উত্তরায়ণের বারান্দার এক কোণে চেয়ার-টেবিলে বসে মগ্ন হয়ে কবিতা লিখছিলেন। বাগানে একটি সাঁওতাল মেয়ে সেই সময় ঘাস পরিষ্কার করছিল। কাজ শেষ হলে বিকেলে মেয়েটি রবীন্দ্রনাথের পাশটিতে গিয়ে দাঁড়াল। মেয়েটিকে দেখে রবীন্দ্রনাথ লেখা থামিয়ে বললেন, ‘কী রে, কিছু বলবি?’\n', '\n', 'মেয়েটি এবার বলল, ‘হ্যাঁরে, তুর কি কুন কাজ নাই? সুকালবেলা যখন কাজে এলম, দেখলম তুই এখানে বসে কী করছি! দুপুরেও দেখলম, এখানে বসে আছিস! এখন আবার সনঝেবেলা আমাদের ঘরকে যাবার সময় হয়েছে—এখনো তুই এখানে বসে আছিস! আচ্ছা, তুকে কি কেউ কুন কাজ দেয় নাই?’\n', '\n', 'মেয়েটির মুখে এই কথা শুনে রবীন্দ্রনাথ হেসে ফেললেন।\n', '\n', 'ঘনিষ্ঠ ব্যক্তিদের রবীন্দ্রনাথ নিজেই এই গল্পটা শুনিয়ে বলতেন, ‘দ্যাখো, সাঁওতাল মেয়েটার কী বুদ্ধি দ্যাখো! আমার স্বরূপটা ও ঠিক ধরে ফেলেছে!’', '\ufeff"বিদায় আমজাদ হোসেন"\n', '\n', 'উল্লেখযোগ্য ১০টি চলচ্চিত্র (পরিচালনা) \n', 'আগুন নিয়ে খেলা\n', 'দুই ভাই\n', 'নয়নমনি\n', 'পিতা পুত্র\n', 'গোলাপী এখন ট্রেনে\n', 'সুন্দরী\n', 'কসাই\n', 'দুই পয়সার আলতা\n', 'জন্ম থেকে জ্বলছি\n', 'ভাত দে\n', '\n', 'গীতিকার আমজাদ হোসেন\n', 'আমজাদ হোসেন অনেক বিখ্যাত গানের গীতিকার। ‘জন্ম থেকে জ্বলছি মাগো’, ‘আমি আছি থাকব ভালোবেসে মরব’, ‘হায়রে কপাল মন্দ চোখ থাকিতে অন্ধ’, ‘কেউ কোনো দিন আমারে তো কথা দিলো না’, ‘চুল ধইরো না খোঁপা খুলে যাবে গো’, ‘একবার যদি কেউ ভালোবাসতো’, ‘বাবা বলে গেলো আর কোনো দিন গান করো না’, ‘এমন তো প্রেম হয়’সহ বহু গান তিনি লিখেছেন।\n', '\n', 'সোহানুর রহমান সোহান\n', 'সোহানুর রহমান সোহান\n', 'চলচ্চিত্রের ভালো–মন্দ বলার কেউ রইল না\n', 'সোহানুর রহমান সোহান, পরিচালক\n', 'আমজাদ ভাই আমাদের চলচ্চিত্রের অভিভাবক ছিলেন। তাঁর চলে যাওয়ায় আমাদের চলচ্চিত্রে বিরাট শূন্যতা তৈরি হলো। তাঁর দীর্ঘ চলচ্চিত্রজীবনে বাংলাদেশের চলচ্চিত্রের উত্থান-পতন সবই তিনি দেখেছেন। চলচ্চিত্রের যেকোনো বিষয়ই তাঁর কাছে গেলে জানা যেত, শেখা যেত। আমাদের চলচ্চিত্র বর্তমানে ধ্বংসের মুখোমুখি দাঁড়িয়ে। ঠিক এই সময়ে তাঁর চলে যাওয়াটায় আরও ক্ষতি হয়ে গেল। এখন চলচ্চিত্রের ভালো–মন্দ বলার আর কেউ রইল না। তাঁর সঙ্গে আমার কোনো কাজের সুযোগ হয়নি, কিন্তু আমাদের সখ্য ছিল পরিবারের মতোই। তাঁকে দেখলে মনেই হতো না তিনি এত তাড়াতাড়ি চলে যাবেন। চলচ্চিত্রের গুণী মানুষেরা একে একে সবাই চলে গেছেন। একমাত্র তিনিই বেঁচে ছিলেন। আমাদের সঠিক দিকনির্দেশনা দেওয়ার আর কেউই রইল না। তাঁর চলে যাওয়াটা খুবই কষ্টদায়ক। মেনে নেওয়া কঠিন।\n', '\n', 'আলাউদ্দীন আলী\n', 'আলাউদ্দীন আলী\n', 'সেই ‘মানিকজোড়’ ভেঙে গেল\n', 'আলাউদ্দীন আলী, সুরকার\n', 'আমজাদ ভাই আর নেই—খবরটি শোনার পর কী যে খারাপ লেগেছে, বলা যাবে না। আমার সংগীতজীবনে তাঁর সঙ্গে কতশত স্মৃতি, বলে শেষ করতে পারব না! তাঁর চলচ্চিত্রের জন্য প্রচুর গান করেছি, যেসব গান বাংলাদেশের মানুষের কাছে আজও সমান জনপ্রিয়। একেকটি গান করতে গিয়ে দুজনের কত দিন কত রাত একসঙ্গে কেটেছে, তার হিসাব নেই। আমাদের দুজনকে একসময় চলচ্চিত্র, সংগীতাঙ্গনের মানুষেরা ‘মানিকজোড়’ বলে ডাকতেন। সেই ‘মানিকজোড়’ ভেঙে গেল। বেশ কিছুদিন ধরেই একের পর এক প্রিয় মানুষ চলে যাচ্ছেন। প্রিয় মানুষের মৃত্যুর মিছিল যেন দিন দিন বড় হচ্ছে। আর নিতে পারছি না। আমি নিজেও অসুস্থ। খবরটা শুনে মনটা খুব খারাপ হয়ে গেছে। তাঁকে নিয়ে আর কিছু বলতে পারছি না।\n', '\n', 'সাবিনা ইয়াসমীন\n', 'সাবিনা ইয়াসমীন\n', 'তাঁকে নিয়ে বলতে গেলে শেষ হবে না\n', 'সাবিনা ইয়াসমীন, সংগীতশিল্পী\n', 'আমজাদ ভাইকে নিয়ে বলার মতো ক্ষমতা আমার আছে কি না, জানি না। তাঁকে নিয়ে বলতে গেলে কথা শেষ হবে না। আমজাদ ভাইয়ের সিনেমা যেমন আলাদা হতো, তেমন সিনেমার গানগুলোও আলাদা ছিল। তাঁর সব ছবির গান তাঁর নিজের পরিকল্পনায় হতো। সুর করতেন আলাউদ্দীন আলী। একসময় তো আমি, সৈয়দ আব্দুল হাদী, আলাউদ্দীন আলী ও আমজাদ হোসেন একটা টিম হয়ে গিয়েছিলাম। আমি ১৩ বার জাতীয় পুরস্কার পেয়েছি। এর মধ্যে আমজাদ ভাইয়ের কসাই, গোলাপী এখন ট্রেনে, সুন্দরী—এই তিনটি ছবিতে গান গেয়ে তিনবার জাতীয় পুরস্কার পেয়েছি। আমজাদ ভাই অসুস্থ হয়ে হাসপাতালে ভর্তি হয়েছিলেন। আশা ছিল ফিরে আসবেন। কিন্তু আর ফিরলেন না। গুণী মানুষেরা সবাই একে একে চলে যাচ্ছেন। আমজাদ ভাই যেন ওপারে ভালো থাকেন, সেই কামনা করছি।\n', '\n', 'মুশফিকুর রহমান গুলজার\n', 'মুশফিকুর রহমান গুলজার\n', 'বহুমুখী প্রতিভার চলচ্চিত্রকার ছিলেন\n', 'মুশফিকুর রহমান গুলজার, পরিচালক\n', 'আমজাদ ভাইয়ের মৃত্যুতে চলচ্চিত্রের মানুষেরা আজ গভীরভাবে শোকাহত। তিনি একজন বহুমুখী প্রতিভার চলচ্চিত্রকার ছিলেন। তিনি চলচ্চিত্রে গল্প লিখতেন, গান লিখতেন, অভিনয় করতেন, পরিচালনা করতেন। তাঁর চলচ্চিত্র, চলচ্চিত্রের গান এখনো মানুষের মুখে মুখে। বাংলাদেশের গুণধর চলচ্চিত্রকার হিসেবে জহির রায়হান, খান আতাউর রহমানের পরেই তাঁর নামটি বলা যায়। আমজাদ হোসেন আমাদের চলচ্চিত্র পরিচালক সমিতির প্রতিষ্ঠাতা সাধারণ সম্পাদক ছিলেন। অসুস্থ হয়ে হাসপাতালে ভর্তি হওয়ার আগেও সময় পেলে বিএফডিসিতে চলে আসতেন। সবার সঙ্গে বসে আড্ডা দিতেন। চলচ্চিত্রের বিভিন্ন বিষয় নিয়ে কথা বলতেন। তাঁর চলে যাওয়ায় আমাদের চলচ্চিত্রের জন্য অপূরণীয় ক্ষতি হয়ে গেল। চলচ্চিত্র পরিচালক সমিতির পক্ষ থেকে তাঁর আত্মার শান্তি কামনা করছি।\n', '\n', 'আরও সংবাদ\n', 'বিষয়:\n', 'চলচ্চিত্র\n', '  \n', 'মন্তব্য\n', '\n', 'মন্তব্য ( ১ )\n', 'মন্তব্য করতে লগইন করুন অথবা নিবন্ধন করুন\n', '\n', 'নাম প্রকাশে অনিচ্ছুক\n', 'বিনম্র শ্রদ্ধা রইল এই কীর্তিমানের প্রতি।\n', '\ufeff"আমজাদ হোসেন আর নেই"\n', '\n', 'কিংবদন্তি চলচ্চিত্র নির্মাতা, গীতিকার ও চিত্রনাট্যকার, অভিনয়শিল্পী এবং লেখক আমজাদ হোসেন আর নেই। আজ শুক্রবার বাংলাদেশ সময় দুপুর ২টা ৫৭ মিনিটে ব্যাংককের বামরুনগ্রাদ হাসপাতালে তিনি শেষনিশ্বাস ত্যাগ করেন। \n', 'খবরটি প্রথম আলোকে নিশ্চিত করেছেন তাঁর বড় ছেলে সাজ্জাদ হোসেন দোদুলের স্ত্রী রাশেদা আক্তার লাজুক। তাঁর বয়স হয়েছিল ৭৬ বছর। তিনি স্ত্রী আর চার ছেলে ও এক মেয়ে রেখে গেছেন।\n', '\n', 'মস্তিষ্কে রক্তক্ষরণ হওয়ায় গত ১৮ নভেম্বর রাজধানীর তেজগাঁওয়ের ইমপালস হাসপাতালে ভর্তি করা হয় আমজাদ হোসেনকে। হাসপাতালে নিবিড় পরিচর্যা কেন্দ্রে (আইসিইউ) চিকিৎসাধীন ছিলেন তিনি। শুরু থেকেই তাঁকে কৃত্রিম উপায়ে শ্বাসপ্রশ্বাস দিয়ে বাঁচিয়ে রাখা হয়। \n', 'বাংলাদেশের বরেণ্য এই নির্মাতার শারীরিক অসুস্থতার খবর শুনে হাসপাতালে ভর্তির তিন দিনের মাথায় তাঁর চিকিৎসার দায়িত্ব নেওয়ার আশ্বাস দেন প্রধানমন্ত্রী শেখ হাসিনা। \n', 'আমজাদ হোসেনের উন্নত চিকিৎসার খরচ বাবদ ২০ লাখ টাকা এবং এয়ার অ্যাম্বুলেন্সের ভাড়া বাবদ ২২ লাখ টাকা পরিবারের হাতে তুলে দেন তিনি।\n', '\n', 'প্রধানমন্ত্রী শেখ হাসিনার সহযোগিতায় আমজাদ হোসেনকে উন্নত চিকিৎসার জন্য ব্যাংকক নেওয়া হয়। ২৭ নভেম্বর মধ্যরাতে এয়ার অ্যাম্বুলেন্সে করে তাঁকে ব্যাংককে নিয়ে যাওয়া হয়। সেখানে বামরুনগ্রাদ হাসপাতালে ভর্তি করা হয় তাঁকে। \n', 'সেখানে তিনি প্রখ্যাত নিউরোসার্জন টিরা ট্যাংভিরিয়াপাইবুনের তত্ত্বাবধানে চিকিৎসাধীন ছিলেন।\n', '\n', 'পরিচালক আমজাদ হোসেনের জনপ্রিয় ছবিগুলোর মধ্যে রয়েছে ‘বাল্যবন্ধু’, ‘পিতাপুত্র’, ‘এই নিয়ে পৃথিবী’, ‘বাংলার মুখ’, ‘নয়নমণি’, ‘গোলাপী এখন ট্রেনে’, ‘সুন্দরী’, ‘কসাই’, ‘জন্ম থেকে জ্বলছি’, ‘দুই পয়সার আলতা’, ‘সখিনার যুদ্ধ’, \n', '‘ভাত দে’, ‘হীরামতি’, ‘প্রাণের মানুষ’, ‘সুন্দরী বধূ’, ‘কাল সকালে’, ‘গোলাপী এখন ঢাকায়’, ‘গোলাপী এখন বিলেতে’ ইত্যাদি।\n', '\n', '১৯৭৮ সালে ‘গোলাপী এখন ট্রেনে’ এবং ১৯৮৪ সালে ‘ভাত দে’ চলচ্চিত্র নির্মাণের জন্য জাতীয় চলচ্চিত্র পুরস্কার পান তিনি। এ ছাড়া তিনি আরও ১৪ বার জাতীয়ভাবে স্বীকৃতি পেয়েছেন। পেয়েছেন বাংলা একাডেমি পুরস্কারসহ অসংখ্য পুরস্কার।\n', '\ufeffরবীন্দ্রনাথ ঠাকুরের রঙ্গরসিকতা\n', '\n', 'জোড়াসাঁকো নয়\n', '\n', 'রবীন্দ্রনাথ কিছুদিন শিলাইদহে পদ্মা নদীর ওপর বজরায় বাস করেন। নদীর চরের গায়ে পাশাপাশি বাঁধা দুটি বজরা। মনোরম পরিবেশ, সাহিত্যচর্চার জন্য এর থেকে ভালো জায়গা আর কী হতে পারে। দুটি বজরার একটিতে রবীন্দ্রনাথ, অন্যটিতে শান্তিনিকেতনের অধ্যাপক অজিতকুমার চক্রবর্তী থাকেন। অসুস্থ অজিতকুমার স্বাস্থ্যোদ্ধারের আশায় এসেছেন এখানে।\n', '\n', 'ঔপন্যাসিক চারুচন্দ্র বন্দ্যোপাধ্যায়কে এই সময় শিলাইদহে আমন্ত্রণ জানান কবিগুরু। গুরুদেবের আমন্ত্রণ—তাই সঙ্গে সঙ্গেই এসে গেলেন চারুচন্দ্র। তাঁর থাকার ব্যবস্থা হলো অজিতকুমারের বজরায়। অজিতকুমারের বজরায় নিজের জিনিসপত্র রেখে চারুচন্দ্র প্রণাম করতে এলেন গুরুদেবকে। গুরুদেব তখন মন দিয়ে একটি বই পড়ছিলেন। চারুচন্দ্রকে দেখে খুশি হলেন রবীন্দ্রনাথ। গুরুদেবকে প্রণাম করে চারুচন্দ্র অজিতকুমারের বজরায় যাওয়ার জন্য পা বাড়ালেন। পাশাপাশি দুটি বজরায় যাতায়াতের জন্য এক বজরা থেকে অন্য বজরা পর্যন্ত একটা লম্বা শক্তপোক্ত তক্তা পাতা। চারুচন্দ্র অজিতকুমারের বজরায় যাওয়ার জন্য সেই তক্তায় পা দিতেই রবীন্দ্রনাথ হেসে বললেন, ‘চারু, তক্তার ওপর দিয়ে খুব সাবধানে যেয়ো, মনে রেখো এটা জোড়াসাঁকো নয়, এক সাঁকো।’', '\ufeff"বসন্ত ভর করেছে মিমের আলমারিতে"\n', '\n', 'সাদা পর্দায় ঘেরা ঘরের খাটেও বিছানো সাদা চাদর। সেখানে থেকে নামলেই নায়িকার পা পড়ে সাদা পালকের নরম গালিচায়। সিনেমায় এমনভাবে দেখা যায় নায়িকার দিন শুরু হতে। কিন্তু িবদ্যা িসনহা মিমের জন্য এটাই বাস্তব। তাঁর ঘরটা সাজানো–গোছানো সিনেমার সেটের চেয়ে কম নয়। মিম নিজে যেমন আকর্ষণীয়, তাঁর ঘরটাও তাঁর সঙ্গে মানিয়ে যায় পুরোপুরি।\n', '\n', 'আসছে ‘দাগ হৃদয়ে’\n', 'অন্দরসজ্জা নিয়ে আর কথা না বাড়াই। আমরা মিমের বাসায় যাই গত সোমবার, তাঁর নতুন ছবির খোঁজ জানতে। তার চেয়ে বেশি গুরুত্ব দিয়ে জানতে চাই সুন্দরী এই নায়িকার নিজের ফ্যাশন আর স্টাইলের ভাবনা। আগামীকাল শুক্রবার তাঁর অভিনীত দাগ হৃদয়ে ছবিটি মুক্তি পাচ্ছে। এ ছবিতে মিমের নায়ক বাপ্পি চৌধুরী। ছবিটির শুটিং মিম করেছিলেন বেশ আগে, সে প্রায় বছর তিনেক আগের কথা। তাই দাগ হৃদয়ে নিয়ে মিমের স্মৃতি এখন অনেকটাই ঝাপসা হয়ে এসেছে। তাই আমরাও জোর করে ছবিটি নিয়ে তাঁর কাছে কিছু জানতে চাইনি, শুনতে চাইনি শিল্পীদের সেই অতিপরিচিত বয়ান—‘আশা করি, দর্শকদের ভালো লাগবে’!\n', '\n', 'মিমের স্টাইল\n', 'সরাসরি মিমের আলমারির দিকে চোখ যায় আমাদের। সেদিকে তাকাতেই বোঝা যায় মিমের আলমারিতে এখন ভর করেছে বসন্ত। জানতে চাই, কোন ধারা মেনে এখন নিজেকে সাজান–গোছান তিনি? ফুলেল জাম্পস্যুট পরা গোলাপি আভায় রঙিন মিম বলেন, ‘কোনো ধারা (ট্রেন্ড) মেনে সাজি না। আমি সাজ আর পোশাক বাছাই করি উপলক্ষ আর সময় বুঝে। কাজের খাতিরে। নিজের কথা ভেবে তো কখনো সাজাই হয় না। সব সময় মাথায় থাকে কোথায় যাচ্ছি, কোন কাজে যাচ্ছি, সেখানে কোন ধরনের দর্শক বা অতিথিরা থাকবেন—সেসব ভেবে ঠিক করি আমার সাজপোশাক।’\n', '\n', 'প্রিয় রং, প্রিয় সুগন্ধি\n', 'মিম আমাদের সঙ্গে কথা বলতে বলতে সাজঘরের ড্রেসিং টেবিলে থাকা ব্যাগ ঘেঁটে খুঁজতে থাকেন প্রিয় রঙের লিপস্টিক। ব্যাগটার দিকে চোখ যেতেই দেখি—গোলাপি রঙের যত ধরন আছে মিমের ব্যাগভর্তি শুধু সেগুলোই। বুঝতে বাকি থাকে না, মিমের আলাদা একটা পক্ষপাত আছে গোলাপির প্রতি। ড্রেসিং টেবিলের পাশে থরে থরে রাখা সুগন্ধির বোতল। কোনোটা ডিওরের, কোনোটা ভিক্টোরিয়াস সিক্রেটের স্পেশাল এডিশন। মিম সেখান থেকে তাঁর সবচেয়ে শখের সুগন্ধিটা বের করে দেখান। সেটার নাম হলো ‘টার্বুলেন্স’। লুই ব্যুটনের। ব্যাংকক থেকে মোটা দামে কিনেছিলেন। প্রিয় জিনিস, তাই যত্ন করে সাজিয়ে রেখেছেন। প্রতিদিনের জরুরি অনুষঙ্গের একটি এই টার্বুলেন্স।\n', '\n', 'বেহিসাবি মিম, হিসাবি মা\n', 'কথায় কথায় মিম কয়েকবার বললেন ব্যাংককের কথা। সবশেষে জানালেন, কেনাকাটার জন্য এই জায়গাটাই খুব প্রিয় তাঁর। ‘ছাড়’ বা ‘সেল’ পেলে খুশিতে আত্মহারা হয়ে ওঠেন। পারলে কিনে নেন পুরো দোকান! সেটা ব্যাংকক হোক, ভারত হোক কিংবা ঢাকা! তবে তাঁর এই বেহিসাবি অভ্যাসে লাগাম টানেন মিমের মা (ছবি সাহা)। হাসতে হাসতে মিম বলেন, ‘আমি তো কেনাকাটা করতে গেলে কিছু বুঝতে পারি না। কিনতেই থাকি। যা দেখি সেটাই কিনতে ইচ্ছা হয়। কিন্তু মা তখন আমাকে থামান। মা প্রয়োজনের বাইরে কেনাকাটা করতে দেন না।’ মিম আরও একটা কারণে তাঁর মায়ের খুব প্রশংসা করলেন। তা হলো মিমের মায়ের ‘সাহসী’ পছন্দ।\n', 'প্রিয় গোলাপি রং থেকে বেরিয়ে নিজেকে একটু ছাঁচের বাইরে ফেলে সাজার ইচ্ছে হলো মিমের। গাঢ় রঙের লিপস্টিক, চোখ ভারী করা সাজ। কিন্তু অনেক খুঁজেও গোলাপির বাইরে কোনো ‘স্ট্রাইকিং’ রং খুঁজে পেলেন না তিনি। হঠাৎ বলে উঠলেন, ‘আমার মায়ের একটা বেগুনি রঙের লিপস্টিক আছে। ওটা দিই। মা যে কীভাবে এমন সব রং অনায়াসে পরতে পারে, আমি বুঝি না। আমার সাজপোশাক তো একটু বদলালেই কেমন যেন ভয় ভয় লাগে! সবাই কীভাবে নেবে, কী বলবে— আরও নানান কিছু। সেই ভয়ে নিজের স্টাইল চেঞ্জই করা হয় না।’\n', '\n', 'জিমখানার রুটিন\n', 'স্টাইল বদল করা না হয় না–ই হলো। শারীরিক গড়নে কিন্তু নিয়মিত টুকটাক বদল আনেন মিম। বেশির ভাগ সময়ই তা করেন কাজের খাতিরে, চরিত্রের স্বার্থে। কখনো বাড়াতে হয় ওজন, কখনো কমাতে হয়। তাই নিয়ম করে ব্যায়াম চালিয়ে যান। রাজধানীর বসুন্ধরা আবাসিক এলাকায় মিমের বাসা। বাড়ির কাছেই জিম। ছুটির একটা দিন বাদ দিয়ে আর ছয় দিনই জিমে গিয়ে ঘণ্টাদুয়েক ঘাম ঝরান। ভাত আর রুটির মতো কার্ব তো একেবারেই ছুঁয়ে দেখেন না। খাবার নিয়ে বিলাসিতার মধ্যে শুধু মাঝেসাঝে মায়ের হাতের ক্ষীর আর নিজের হাতে বানানো শাহি টুকরা চেখে দেখেন। এর বাইরে মিম চলেন কঠিন জিম রুটিন ও ডায়েট মেনে। এটাও তাঁর কাজের অংশ।\n', '\n', 'যে স্টাইলে স্বাচ্ছন্দ্য\n', 'মিমের স্নিকার্স, জিনস আর টি–শার্ট খুব পছন্দের। হালের চলের সঙ্গে তাল মিলিয়ে তাঁর আলমারিও ভরে উঠেছে ক্রপ টপ আর লাম্পারে। শুটিং ছাড়া যেকোনো কাজে বাইরে যেতে হলে জিনস আর টি–শার্ট মিমের ‘শর্টকাট’। এখন বসন্ত আসি আসি করছে, তাই প্রতিদিনের সেই জিনস ও টি–শার্টেও থাকে রঙিন ব্যাপার। বিকেলের দিক থেকে পড়তে থাকে একটু একটু শীত। তাই হালকা–পাতলা একটা জ্যাকেট রাখেন গাড়িতে। আর থাকে রোদচশমা।\n', '\ufeff"বলিউডের ফ্রেমে ১৯৭১!"\n', '\n', 'ডিসেম্বর মানেই বিজয়ের মাস। ১৯৭১ সালের ১৬ ডিসেম্বর স্বাধীনতা পেয়েছিল বাংলাদেশ। কেবল বাংলাদেশ নয়, পার্শ্ববর্তী দেশ ভারতের সিনেমাতেও মুক্তিযুদ্ধেয়র প্রভাব স্পষ্ট। বলিউডে নানা চলচ্চিত্রে নানা সময়ে এসেছে মুক্তিযুদ্ধের কথা। কখনো সেটা নিয়ে সমালোচনা হয়েছে, কখনো প্রশংসা কুড়িয়েছে। চলুন সম্প্রতি মুক্তি পাওয়া মুক্তিযুদ্ধের সঙ্গে সংশ্লিষ্ট এমন কিছু চলচ্চিত্র সম্পর্কে জানা যাক।\n', '\n', 'গুন্ডে\n', '১৯৭১ সাল। বাংলাদেশ থেকে ভারতে শরণার্থী হিসেবে আসা দুই শিশুর গল্প গুন্ডে। শিশু দুটি বড় কিছু হতে চায়। প্রচুর টাকা কামাই করতে চায়। আর এভাবেই একটু একটু করে শহরের নামকরা গুন্ডা হয়ে যায় তারা। চলচ্চিত্রে অভিনয় করেন অর্জুন কাপুর, রণবীর সিং এবং প্রিয়াঙ্কা চোপড়া। ছবির শুরুতে বলা হয়, ‘১৯৭১-এর ৯ মাসের ভয়ংকর পাক-ভারত যুদ্ধ। যার পরিণতিতে জন্ম নেয় ছোট্ট এক রাষ্ট্র বাংলাদেশ।’ বাংলাদেশের মুক্তিযুদ্ধকে ‘পাক-ভারত যুদ্ধ’ বলায় খেপে যায় পুরো বাংলাদেশ। প্রচুর সমালোচনার পর পরিচালক তড়িঘড়ি করে ক্ষমা চান এবং ছবির এই অংশটুকু বাদ দিয়ে দেন। চলচ্চিত্রটি ২০১৪ সালে মুক্তি পায়।\n', '\n', 'দ্য গাজি অ্যাটাক\n', '২০১৭ সালে মুক্তি পায় তাপসী পান্নু ও রানা দাগগুবাতি অভিনীত দ্য গাজি অ্যাটাক। চলচ্চিত্রটির গল্প মুক্তিযুদ্ধের সময় পাকিস্তানি নৌবাহিনীর ডুবে যাওয়া সাবমেরিন ‘পিএনএস গাজি’কে নিয়ে। ১৯৭১ সালের ৪ ডিসেম্বর ঘটনাটি ঘটে। এ জন্য ‘আইএনএস রাজপুত’ নামের ভারতীয় নৌবাহিনী সক্রিয়ভাবে কাজ করে। প্রায় ১৮ দিন পানির নিচে অবস্থান করে তারা। চলচ্চিত্রে তাপসী পান্নু অভিনয় করেন একজন বাংলাদেশি শরণার্থী হিসেবে।\n', '১৯৭১\n', '২০০৭ সালে মুক্তি পায় ১৯৭১। কেবল প্রশংসাই পায়নি চলচ্চিত্রটি, একই সঙ্গে ভারতের জাতীয় চলচ্চিত্র পুরস্কার জিতে নেয় এটি মোট দুটি বিভাগে। ১৯৭১ সালে পাকিস্তানের জেলে বন্দী থাকা ছয়জন যোদ্ধাকে নিয়ে তৈরি হয় এই চলচ্চিত্র। এতে অভিনয় করেন মনোজ বাজপেয়ী, রবি কিষান, দীপক ডোব্রিয়াল, পীযূষ মিশ্রসহ অনেক।\n', '\n', 'চিলড্রেন অব ওয়ার\n', 'এই চলচ্চিত্রে মোট তিনটি গল্পকে একসঙ্গে পর্দায় ফুটিয়ে তুলেছেন পরিচালক মৃত্যুঞ্জয় দেবব্রত। পরিবার নিয়ে পালিয়ে যাওয়া পিতা, সাংবাদিকের স্ত্রীর ওপর নেমে আসা নির্যাতন এবং এক পরিচয়হীন শিশু—একটু একটু করে মুক্তিযুদ্ধকে প্রেক্ষাপট হিসেবে রেখে এগিয়ে গিয়েছে চলচ্চিত্রের কাহিনি। অভিনয় করেছেন রাইমা সেন, পবন মালহোত্রা, ঋদ্ধি সেন, ইন্দ্রনীল সেনগুপ্তসহ অনেকে।\n', 'রাজি\n', 'এ বছরের মে মাসে আলিয়া ভাট চমক দেন সবাইকে রাজি ছবির মধ্য দিয়ে। এটি এক ভারতীয় নারীর গল্প, যে বিয়ের পর পাকিস্তানে গিয়ে ভারতের হয়ে কাজ করে। এককথায় তাকে গুপ্তচর বলা চলে। আর এই গুপ্তচরের ভূমিকায় অভিনয় করেন আলিয়া। সঙ্গে ছিলেন ভিকি কুশল। হরিন্দ্রর সিক্কার কলিং সেহমত উপন্যাস অবলম্বনে ১৯৭১ সালে বাংলাদেশের মুক্তিযুদ্ধের প্রেক্ষাপটে নির্মিত হয় চলচ্চিত্রটি।\n', 'আইয়ারি\n', 'সিদ্ধার্থ মালহোত্রা ও মনোজ বাজপেয়ী অভিনীত আইয়ারি চলচ্চিত্রটি ছিল মুক্তিযুদ্ধে ভারতের পক্ষ থেকে মৃত্যুবরণ করা শহীদদের নিয়ে। এখানেও ব্যতিক্রমী কিছু হয়নি। ছবিতে মুক্তিযুদ্ধকে ‘পাক-ভারত যুদ্ধ’ বলে অভিহিত করেন নির্মাতারা, যা দুঃখজনক।\n', '\n', '\n', '\ufeff"রাষ্ট্র যখন স্বীকৃতি দেয়, ভালো অনুভূতি হয়: সুবর্ণা"\n', '\n', 'আজ থেকে দেড় যুগ আগে, ২০০১ সালে আপনার বাবা সাংস্কৃতিক ব্যক্তিত্ব গোলাম মুস্তাফা একুশে পদক অর্জন করেন। এবার আপনি। বাবার পর মেয়ে একই সম্মাননা অর্জনের অনুভূতি কেমন?\n', 'বিষয়টা অবশ্য ওভাবে ভাবিনি। নিঃসন্দেহে এটা অসম্ভব একটা গর্বের মুহূর্ত। রাষ্ট্র যখন একজনকে স্বীকৃতি দেয়, এটা ভালো অনুভূতি হয়। সেই একজন যখন আমি, ভালো লাগা তো আরেকটু বেশি হওয়াই স্বাভাবিক। পুরস্কার দায়িত্ব বাড়িয়ে দেয়। আগামী দিনে যাতে কাজ ঠিকমতো করে যেতে পারি, সেই চেষ্টা করে যাব।\n', '\n', 'অনেকে বলছেন, একুশে পদক আরও আগে আপনার পাওয়া উচিত ছিল। আপনার কি মনে হয় একটু দেরিতে এই অর্জন? \n', 'আমি ব্যাপারগুলো ওভাবে দেখি না। আমি তো কখনো কোনো কিছুই চাই না, ধরাধরি করি না। মনের আনন্দে আমি আমার কাজ করি। দেরিতে হোক বা এখন হোক—পাওয়া নিয়ে কথা। আগেও যাঁরা পেয়েছেন, যোগ্যরা পেয়েছেন। আমি ওভাবে চিন্তা করতে চাই না।\n', '\n', 'পুরস্কারটা কাউকে উৎসর্গ করতে চান কি না?\n', 'পেইন্টিং বা স্থাপত্য ছাড়া এই ধরনের পুরস্কার, বিশেষ করে অভিনয়, যা আসলে একক কিছু নয়। এই যে এত বছর ধরে অভিনয় করছি, আমার এই চলার পথে অন্য অভিনয়শিল্পী, কলাকুশলী, সহশিল্পী, এদের সবারই একটা অবদান আছে। এককভাবে তো আর অভিনয় হয় না। আমার এই অর্জন সেলিম আল দীন, আবদুল্লাহ আল মামুন, নাসিরউদ্দীন ইউসুফ বাচ্চু, গোলাম মুস্তাফা, হুমায়ুন ফরিদী, রাইসুল ইসলাম আসাদসহ আমার সব সহশিল্পী, পরিচালক, চিত্রনাট্যকার কলাকুশলী প্রত্যেকের সঙ্গে ভাগ করতে চাই।\n', '\n', 'জাতীয় পর্যায়ের আরও অনেক অর্জন আপনার ঝুলিতে। আপনার কাছে একুশের পদকের বিশেষত্ব কী?\n', 'এটি রাষ্ট্রের দ্বিতীয় সর্বোচ্চ পুরস্কার। বিশাল ঘটনা। একটা দেশের অন্যান্য যেকোনো অর্জনের থেকে এটি অনন্য। অনেক বড় একটা ব্যাপার। আরেকটা বিষয়, একুশে পদক দেশের ব্যাপার তো। আমি তো দেশের ব্যাপারে সব সময় বলি, দেশ আমার কাছে সব সময় আগে। দেশকে অতিক্রম করে কোনো কিছু না। দেশের সঙ্গে চলি আমরা। একুশ নামটাই তো অদ্ভুত, মনের ভেতর অন্য রকম একটা অনুভূতি সৃষ্টি করে। আমি খুবই হ্যাপি।\n', '\n', 'একুশে পদক প্রধানমন্ত্রী শেখ হাসিনার হাত থেকে গ্রহণ করবেন। এর আগেও প্রধানমন্ত্রীর হাত থেকে পুরস্কার নিয়েছেন। এটার অনুভূতি কেমন?\n', 'এটা অনেক অনেক বিশাল সম্মানের ব্যাপার। সবার জীবদ্দশায় এমন সৌভাগ্য হয়ও না। এই যে আজম খান একুশে পদক পাচ্ছেন, এটা আমাকে এত আপ্লুত করেছে। আমি খুবই খুশি। জীবিত অবস্থায় প্রধানমন্ত্রীর হাত থেকে পুরস্কার নিতে পারাটা বিরাট ঘটনা।\n', '\ufeff"মায়ের শাড়ি পরে বিয়ে করেছেন ঈশা"\n', '\n', 'মায়ের সবকিছু মেয়েদের কাছে বরাবরই প্রিয়। বিয়ের মতো বিশেষ দিনে মায়ের গয়না বা শাড়ি পরতে অনেক মেয়েই পছন্দ করেন। ভারতীয় ধনকুবের মুকেশ আম্বানির মেয়ে ঈশা আম্বানিও এর ব্যতিক্রম নন। তাই বিয়ের দিনে ঈশা বেছে নেন মায়ের পুরোনো একটা শাড়ি।\n', '\n', '১২ ডিসেম্বর অত্যন্ত ধুমধামের সঙ্গে ঈশা আর আনন্দ পিরামলের বিয়ে হলো। নববিবাহিত এই দম্পতিকে আশীর্বাদ জানাতে দেশ-বিদেশের উল্লেখযোগ্য ব্যক্তিত্ব হাজির ছিলেন। তারায় তারায় আলোকিত ছিল সেই রাত। বিয়ের দিন ঈশা অফ হোয়াইট রঙের লেহেঙ্গা পরেন। \n', 'কনের সঙ্গে সামঞ্জস্য রেখে আনন্দও একই রঙের শেরওয়ানি পরেন। তবে এদিন ঈশার লেহেঙ্গার সঙ্গে লাল রঙের দোপাট্টা সবার নজর কাড়ে। লাল রঙের জমকালো এই দোপাট্টা ঈশার লেহেঙ্গার ঔজ্জ্বল্য কয়েক গুণ বাড়িয়ে দেয়।\n', 'পরে জানা গেছে, এটা দোপাট্টা নয়। লাল রঙের দোপাট্টা আসলে একটা শাড়ি। এই শাড়িকে দোপাট্টা হিসেবে ব্যবহার করেছেন ঈশা। তবে শাড়িকে ঘিরে আরও একটা রহস্য ফাঁস হয়েছে। লাল রঙের এই শাড়ি ঈশার মা নীতা আম্বানির। শাড়িটির বয়স ৩৫ বছর। \n', 'মায়ের পুরোনো এই শাড়ি কনে ঈশার সৌন্দর্য আরও কয়েক গুণ যেন বাড়িয়ে দেয়। বিয়েতে আম্বানিকন্যা ১৬ কেজি ওজনের লেহেঙ্গা পরেন। অফ হোয়াইট রঙের এই লেহেঙ্গা জুড়ে আছে হাতে করা জারদৌসি এবং মুকেশের কাজ। \n', 'লেহেঙ্গার প্রতিটি ফুল ক্রিস্টাল আর চুমকি দিয়ে ভরাট করা হয়। ঈশার এই সুন্দর লেহেঙ্গা ডিজাইন করেছেন প্রখ্যাত ডিজাইনার আবু জানি ও সন্দীপ খোসলা।\n', '\n', 'মুকেশ আম্বানির কন্যার বিয়েতে বলিউড থেকে অমিতাভ বচ্চনের পরিবার, শাহরুখ খান-গৌরী খান, আলিয়া ভাট, আমির খান, দীপিকা পাড়ুকোন-রণবীর সিং, প্রিয়াঙ্কা-নিক জোনাস, রেখা, মাধুরী দীক্ষিত, শহীদ কাপুর-মীরা রাজপুতসহ অনেক বড় তারকা উপস্থিত ছিলেন।\n', '\n', 'গতকাল শুক্রবার সন্ধ্যায় মুম্বাইয়ে ঈশা-আনন্দর বিয়ের গ্র্যান্ড রিসেপশন অনুষ্ঠিত হয়।', '\ufeffহিংসা প্রবৃত্তি\n', '\n', ' \n', '\n', 'শান্তিনিকেতনে কবিগুরুর ঘরে একদিন অধ্যাপক বিধুশেখর শাস্ত্রী ও অন্য কয়েকজন বসে হালকা গল্পগুজব করছিলেন। কবিগুরু তাঁদের কথাবার্তা মন দিয়ে শুনছিলেন। এমন সময় আচমকা কবিগুরু বিধুশেখর শাস্ত্রীকে বলে উঠলেন, ‘শাস্ত্রীমশাই, আপনি এত দিন যে বৌদ্ধশাস্ত্র অধ্যয়ন করলেন; কিন্তু আপনার প্রতিহিংসা প্রবৃত্তি গেল না কেন।’\n', '\n', 'শাস্ত্রীমশাই এ কথা শুনে অবাক। কী এমন অন্যায় হলো যে গুরুদেব এমন কথা বললেন। আকাশপাতাল ভেবে কিছুই বুঝতে না পেরে শাস্ত্রীমশাই বললেন, ‘গুরুদেব, আমার কী অপরাধ?’\n', '\n', 'এবার মুচকি হেসে রবীন্দ্রনাথ শাস্ত্রীমশাইয়ের কামানো দাড়ি-গোঁফের প্রতি ইঙ্গিত করে বললেন, ‘এই দাড়ি-গোঁফগুলোকে ছেড়ে দিন, বাড়তে দিন, আর হিংসা করবেন না।’\n', '\n', 'রবীন্দ্রনাথের মুখে এই কথা শুনে স্বস্তির নিঃশ্বাস ফেললেন বিধুশেখর শাস্ত্রী।', '\ufeff"পরীমনিকে নায়িকা হিসেবে চাই: ফেরদৌস"\n', '\n', 'প্রায় তিন বছর পর মুক্তি পাচ্ছে ‘পোস্টমাস্টার ৭১’ সিনেমাটি। এত দেরি হওয়ার কারণ কী? \n', 'সিনেমাটি তৈরির সময়ই ঠিক করা ছিল ২৬ মার্চ কিংবা ১৬ ডিসেম্বর ধরে মুক্তি দেওয়া হবে এটি। মধ্যে তিনবার সিনেমাটির মুক্তির তারিখ নির্ধারিত হয়েছিল। কিন্তু শেষ পর্যন্ত মুক্তি দেওয়া হয়নি। সে সময় সিনেমাটির প্রযোজনা–পরবর্তী কাজে ঝামেলা হওয়ার কারণে সমস্যাটা হয়েছিল। চূড়ান্ত সম্পাদনার পর ত্রুটি দেখা দিলে আবার সিনেমাটি নতুন করে সম্পাদনা করতে হয়েছে। এ কারণেই বারবার মুক্তি পিছিয়েছে। \n', '\n', 'সিনেমাটি নিয়ে প্রত্যাশা কেমন? \n', 'অবশ্যই ভালো। বিজয়ের মাসেই মুক্তি পাচ্ছে সিনেমাটি। শুধু চলচ্চিত্র নয়, মুক্তিযুদ্ধের যেকোনো কিছুতেই দেশের মানুষের আবেগ কাজ করে। সুতরাং চলচ্চিত্রটি দেখতে দর্শকেরা প্রেক্ষাগৃহে যাবেন বলে আমার বিশ্বাস।\n', '\n', 'মুক্তিযুদ্ধভিত্তিক এ ধরনের সিনেমায় কাজ করতে পেরে কেমন লাগছে? \n', 'মুক্তিযুদ্ধের সিনেমা ঘিরে সব সময়ই আমার ভালো লাগা কাজ করে। এর আগে আমি গেরিলা, শোভনের স্বাধীনতা, ধ্রুবতারা ইত্যাদি মুক্তিযুদ্ধের সিনেমায় কাজ করেছি। পোস্টমাস্টার ৭১ চলচ্চিত্রে পোস্টমাস্টারের চরিত্র করেছি। সেখানে মুক্তিযুদ্ধের দিনগুলোতে পোস্টমাস্টারের অবদানকে তুলে আনা হয়েছে।\n', '\n', 'নিজের প্রযোজনা প্রতিষ্ঠানের ব্যানারে তৈরি করে ইমপ্রেস টেলিফিল্ম থেকে মুক্তি দেওয়ার কারণ কী? \n', 'বাধ্য হয়ে ইমপ্রেস টেলিফিল্মের কাছে বিক্রি করে দিয়েছি। কারণ প্রেক্ষাগৃহে সিনেমা মুক্তি দিতে গেলে শ্রম দিতে হয়। এর আগে এক কাপ চা সিনেমাটি মুক্তি দিতে গিয়ে তা টের পেয়েছি। তা ছাড়া আমি তো ব্যবসায়ী না।\n', '\n', 'কলকাতার সিনেমার খবর কী? \n', 'শরত্চন্দ্র চট্টোপাধ্যায়ের দত্তা উপন্যাস নিয়ে চলচ্চিত্র নির্মাণ করবেন নির্মল চক্রবর্তী। তিনি কলকাতার একজন সংবাদকর্মী। এটি তাঁর প্রথম কাজ। সিনেমার মূল ভূমিকায় আমার কাজ করার কথা। কিছুদিন আগে এই সিনেমায় কাজের জন্য কলকাতায় অডিশন দিয়ে এসেছি।\n', '\n', 'শেষ তিন প্রশ্ন\n', 'এই প্রজন্মের কোন নায়িকাকে আপনার বিপরীতে নায়িকা হিসেবে নিতে চান? \n', 'পরীমনিকে নায়িকা হিসেবে চাই\n', '\n', 'বাংলাদেশের কোন অভিনেতাকে হিংসে হয়? \n', 'কাউকে হিংসা করি না। আমি হিংসুটে নই। হা হা হা...\n', '\n', 'নিজের কাছে সব সময়ই কোন জিনিসটি রাখতে চান? \n', 'মোবাইল ফোন।', '\ufeff"সালমানের নায়িকার গাড়িতে ধাক্কা লেগে যুবক নিহত"\n', '\n', 'সালমান খানের ‘বীর’ ছবির নায়িকা জারিন খানের গাড়িতে ধাক্কা লেগে এক যুবক নিহত হয়েছেন। ঘটনাটি ঘটেছে গতকাল বৃহস্পতিবার গোয়ায়। জানা গেছে, তখন মোটরবাইক চালাচ্ছিলেন এই যুবক। বলিউড তারকা জারিন খানের গাড়িটি রাস্তার ধারে থেমে ছিল। \n', 'মোটরবাইকটি নিয়ন্ত্রণ হারিয়ে গাড়িটিকে জোরে ধাক্কা দেয়। জারিন খান তখন গাড়ির ভেতরেই ছিলেন। তাঁর গায়েও আঘাত লেগেছে। সেই যুবক মোটরবাইক থেকে ছিটকে দূরে পড়ে যান। ঘটনাস্থলেই তাঁর মৃত্যু ঘটে।\n', '\n', 'পরে ভারতীয় সংবাদমাধ্যম জানতে পেরেছে, যুবকটির মাথায় হেলমেট ছিল না। তাই তাঁর মাথায় গুরুতর আঘাত লাগে। এরপর তাঁকে দ্রুত হাসপাতালে নিয়ে যাওয়া হয়। চিকিৎসক সেখানে তাঁকে মৃত ঘোষণা করেন।\n', 'এদিকে জারিন খান আগে থেকেই আইনি ঝামেলায় জড়িয়ে আছেন। এই বলিউড সুন্দরী তাঁর সাবেক ম্যানেজারের বিরুদ্ধে এফআইআর দায়ের করেছেন। কারণ জারিনের এই ম্যানেজার তাঁর সঙ্গে অভদ্র আচরণ করেছেন। এবার তাঁর গাড়িতেই ধাক্কা মেরে যুবকের মৃত্যু হলো। \n', 'তাই আবারও আইনি ঝামেলায় জড়াতে যাচ্ছেন সালমানের এই নায়িকা। তবে এ ব্যাপারে এখন পর্যন্ত জারিন খানের পক্ষ থেকে কোনো বিবৃতি পাওয়া যায়নি।\n', '\ufeff"পর্দার বাইরে জোলির আরও ৫"\n', '\n', 'সন্তান যখন শক্তি\n', 'ম্যাডক্স, জাহারা ও প্যাক্স—পত্রিকার বিনোদন পাতায় বা বিভিন্ন বিনোদন সাময়িকীতে নামগুলো ছাপা হয়েছে বহুবার। অ্যাঞ্জেলিনা জোলির সন্তান হিসেবে এরই মধ্যে তারকাখ্যাতি পেয়ে গেছে এই তিন শিশু। অথচ তাদের জীবনটা অন্য রকমও হতে পারত।\n', 'টুম্ব রাইডার চলচ্চিত্রের দৃশ্যধারণ ও ইউএনএইচসিআরের মাঠপর্যায়ের কাজ করতে গিয়ে কম্বোডিয়ার স্থানীয় একটি এতিমখানা থেকে ২০০২ সালে সাত মাস বয়সী ম্যাডক্সকে দত্তক নেন জোলি। এর তিন বছর পরে আদ্দিস আবাবার ওয়াইড হরাইজনস ফর চিলড্রেন এতিমখানার বাসিন্দা, ছয় মাস বয়সী জাহারা মার্লে মা হিসেবে পায় অ্যাঞ্জেলিনা জোলিকে। ২০০৭ সালে জোলি ভিয়েতনাম থেকে দত্তক নেন তিন বছর বয়সী প্যাক্স থিয়েনকে।\n', '\n', 'জোলির গর্ভে জন্ম নেওয়া সন্তান—শিলোহ, নক্স ও ভিভিয়েনের মতো একই রকম ভালোবাসা পেয়ে বেড়ে উঠছে ম্যাডক্স, জাহারা ও প্যাক্স। শিলোহ, নক্স ও ভিভিয়েনের যখন জন্ম হয়, পাপারাজ্জিদের ক্যামেরায় তাদের ছবি ধরা পড়ার আগেই গণমাধ্যমের কাছে সন্তানদের ছবি প্রায় ১ কোটি ৭৫ লাখ মার্কিন ডলারে বিক্রি করেছিলেন জোলি। পুরো অর্থই তিনি একটি দাতব্য সংস্থায় দান করে দেন।\n', '\n', 'ইউএনএইচসিআরের দূত\n', '২০০১ সালে ইউএনএইচসিআরের শুভেচ্ছাদূত হওয়ার পর থেকে ইকুয়েডর, লেবানন, সুদান, রাশিয়া, শ্রীলঙ্কা, আফগানিস্তান, পাকিস্তান, ভারত, বাংলাদেশসহ ২০টিরও বেশি দেশে গেছেন অ্যাঞ্জেলিনা জোলি। মানবতার কল্যাণে, বিশেষ করে শরণার্থী ও যৌন নির্যাতিত নারীদের জন্য তহবিল সংগ্রহ করেন তিনি। বিভিন্ন সময় তাঁর বক্তব্যে উঠে এসেছে মানবতা রক্ষার দৃঢ় আহ্বান। মানবতার জন্য বিভিন্ন দেশ ভ্রমণের ব্যয়ভার জোলি তাঁর নিজের পার্স থেকেই দেন। সুযোগ-সুবিধাও সেটুকুই নেন, যেটুকু একজন ইউএনএইচসিআরের মাঠপর্যায়ের কর্মীর জন্য বরাদ্দ।\n', '\n', 'ভূমিকম্পে ক্ষতিগ্রস্তদের পাশে\n', '২০১০ সালে হাইতির ভয়াবহ ভূমিকম্পে ক্ষতিগ্রস্ত ব্যক্তিদের উদ্দেশে জোলি ও ব্র্যাড (সাবেক স্বামী, হলিউড অভিনেতা ব্র্যাড পিট) ১০ লাখ ডলার সহায়তা দেন। এর আগে ২০০৫ সালে কাশ্মীর ভূমিকম্পের প্রভাব ও পরবর্তী অবস্থা পরিদর্শনের জন্য ‘থ্যাংকস গিভিং’–এর সাপ্তাহিক ছুটিতে ব্র্যাড পিটকে সঙ্গে নিয়ে পাকিস্তান সফর করেন তিনি।\n', '\n', 'একই বছরে আফগান শরণার্থীশিবির পরিদর্শনকালে পাকিস্তানের তৎকালীন রাষ্ট্রপতি পারভেজ মশাররফ ও প্রধানমন্ত্রী শওকত আজিজের সঙ্গে সংকট নিরসনের লক্ষ্যে আলাপ করেন। বৈরুতের ক্যানসার রোগীদের সঙ্গে দেখা করে লড়াইয়ের অনুপ্রেরণাও দিয়েছিলেন তিনি।\n', '\n', 'শিশুদের জন্য জোলি\n', '২০০৫ সালে এতিমখানার শিশুদের আইনি অধিকার নিশ্চিত করার লক্ষ্যে অ্যাঞ্জেলিনা জোলি একটি সংস্থা প্রতিষ্ঠা করেন। এই প্রতিষ্ঠান পরবর্তী সময়ে শরণার্থী শিশুদের মৌলিক চাহিদা পূরণের লক্ষ্যেও কাজ করে। শিশুদের অধিকার নিশ্চিত করার জন্য এমটিভির জন্য দ্য ডায়েরি অব অ্যাঞ্জেলিনা জোলি অ্যান্ড ড. জেফ্রি স্যাক্স ইন আফ্রিকা নামে একটি বিশেষ অনুষ্ঠানও করেন তিনি। গ্লোবাল অ্যাকশন ফর চিলড্রেন এবং ডক্টরস উইদাউট বর্ডার্স নামে দুটি সংগঠনকে জোলি/পিট ফাউন্ডেশনের পক্ষ থেকে দেওয়া হয়েছে এক মিলিয়ন ডলার অনুদান।\n', '\n', 'সেনাসদস্য থেকে নারীর সুরক্ষায় জোলির পরামর্শ\n', '\n', '২০১৭ সালে জাতিসংঘের শান্তিরক্ষাবিষয়ক আন্তর্জাতিক সম্মেলনে জোলি যুদ্ধক্ষেত্রে নারী নির্যাতন, ধর্ষণের মতো মানবাধিকার লঙ্ঘন বন্ধে সব রাজনৈতিক এবং আন্তর্জাতিক সংস্থাকে এগিয়ে আসতে বলেন। তাঁর মতে, ‘ইউনিফর্ম’ পরিহিত একজন ব্যক্তির মাধ্যমে নারী ও শিশু ধর্ষণের চেয়ে জঘন্য আর কিছু হতেই পারে না। এ প্রসঙ্গে তিনি কেনিয়া, কানাডা, যুক্তরাজ্য ও বাংলাদেশের ইতিবাচক ভূমিকা তুলে ধরেন। সেনাবাহিনীর কার্যক্রমে নারী সদস্যের অন্তর্ভুক্তি, জেন্ডার শিক্ষা, যৌন নির্যাতন মোকাবিলায় নারীদের প্রশিক্ষণ দেওয়া ইত্যাদি বিষয়ের ওপর গুরুত্বারোপ করেন।\n', '\n', 'জোলির নির্দেশনায় সত্য ঘটনা অবলম্বনে নির্মিত ইন দ্য ল্যান্ড অব ব্লাড অ্যান্ড হানি (২০১১) এবং ফার্স্ট দে কিলড মাই ফাদার (২০১৭) চলচ্চিত্রগুলোতেও গুরুত্বের সঙ্গে এই বিষয়গুলো উপস্থাপিত হয়েছে এবং আন্তর্জাতিক মহলে প্রশংসিত হয়েছে।\n', '\ufeffআহারে অভ্যাসবিরোধিতা\n', '\n', ' \n', '\n', 'রবীন্দ্রনাথ কিভাবে খেতেন? তাঁর থালার পাশে বাটিতে করে বিভিন্ন পদ সাজিয়ে দেওয়া হতো। খেতে বসে তিনি এটা থেকে কিছুটা, ওটা থেকে কিছুটা তুলে খেতেন। তাঁর খাওয়া দেখে অনেকেই অবাক হতেন। বিশ্বভারতীর সেই সময়কার অধ্যাপক ও গ্রন্থ সম্পাদক নন্দগোপাল সেনগুপ্ত একদিন এই প্রথাগত রীতিবিরোধী খাবারের কথা তুলে স্বয়ং রবীন্দ্রনাথের সামনেই বলে বসলেন, ‘গুরুদেব, আপনি কি জানেন, বিদ্যাসাগর মশায়েরও আহারের ব্যাপারে আপনার মতো এই রকম অভ্যাসবিরোধিতা ছিল। তিনি আগে খেতেন দুধ, মিষ্টি, তার পর খেতেন তেতো। এ কথা জেনেছি বিহারীলাল সরকারের বই পড়ে।’\n', '\n', 'রবীন্দ্রনাথ এ কথা শুনে রসিকতা করে বললেন, ‘নন্দ, তুমি দেখছি প্রত্নতাত্ত্বিকদের পিসেমশাই। খুঁজে খুঁজে ঠিক বারও করেছে। এত তো জানতামই না। তুমি কোনো দিন হয়তো আমার কথাও লিখে বসবে। তবে তাতে একটা সুবিধে হবে। কী সুবিধে জানো? লোকে বলবে—রবীন্দ্রনাথ আর বিদ্যাসাগরের অন্তত একটি বিষয়ে মিল আছে—আহারের সময় উভয়েরই বুদ্ধিশুদ্ধি লোপ পেত।’\n', '\n', 'রবীন্দ্রনাথের এ কথা শুনে নন্দগোপাল হেসে উঠলেন। সেই সময় রবীন্দ্রনাথের খাস ভৃত্য এসে বলল, ‘গুরুদেব, আসুন, খাবার বেড়েছি—।’', '\ufeff"কী যে লজ্জায় পড়েছিলাম"\n', '\n', 'প্রথম ক্যামেরার সামনে দাঁড়িয়েছিলাম জাকির হোসেন রাজু পরিচালিত মনের ঘরে বসত করে সিনেমায় অভিনয় করতে গিয়ে। তখন আমার বয়স ৭-৮ হবে। শাকিব খানের ছোট বোনের চরিত্র। শুটিং হয়েছিল বিএফডিসিতে। মায়ের সঙ্গে গিয়েছিলাম। ছোটবেলা থেকেই মা আমাকে সাজাতে পছন্দ করেন। \n', 'মনে পড়ে, শুটিং শুরু হওয়ার আগে মেকআপম্যান আমাকে সাজিয়ে দিয়েছিলেন। মায়ের পছন্দ না হওয়ায় আবার নতুন করে সাজিয়েছিলেন।\n', '\n', 'ওই দিন বিএফডিসিতে গিয়ে একটু ভয় ভয় লাগছিল। প্রথম দৃশ্যে আমার কোনো সংলাপ ছিল না। আর তখন আমি অত কিছু বুঝিও না। পরিচালক আমাকে বললেন, ‘তুমি কোনো কথা বলবে না। শুধু শাকিব খানের দিকে তাকিয়ে থাকবে। ক্যামেরার দিকে তাকাবে না।’ \n', 'ভুল হলে যদি বকা দেন—এ কথা ভেবে আমি বেশ ভয় পেয়ে গেলাম। মা সাহস দেওয়ার জন্য ক্যামেরার পেছনে আমার সোজাসুজি দাঁড়িয়ে থাকলেন। শেষ পর্যন্ত কোনো সমস্যা ছাড়াই দৃশ্যটি ওকে হয়েছিল।\n', '\n', 'সিনেমাটির শুটিং হয়েছিল তিন দিন। দুঃখের বিষয়, সিনেমাটি দেখতে গিয়ে লজ্জায় পড়েছিলাম। \n', 'মুক্তির প্রথম দিন আয়োজন করে পরিবার, বন্ধু, আত্মীয়স্বজনদের নিয়ে বাসার পাশে বিডিআর প্রেক্ষাগৃহে সিনেমাটি দেখতে গিয়েছিলাম। \n', 'একসময় আবিষ্কার করলাম, পুরো সিনেমায় আমার কোনো দৃশ্য নেই, ফেলে দেওয়া হয়েছে! সেদিন মা আর আমি কী যে লজ্জায় পড়েছিলাম!', '\ufeff"গানের মানুষ গানেই থাকি: প্রীতম হাসান"\n', '\n', 'বছর কেমন কাটল? \n', 'খুব ভালো কেটেছে। এ বছরের কাজগুলো থেকে যেমন প্রত্যাশা করেছিলাম, তেমনটাই পেয়েছি। একেক গানের ধরন একেক রকম ছিল, কিন্তু শ্রোতারা সব ধরনের গানেই আমাকে গ্রহণ করেছেন। তাই ২০১৮ সালের প্রত্যাশা আর প্রাপ্তি নিয়ে আমি খুশি।\n', '\n', '২০১৯ সাল নিয়ে আপনার প্রত্যাশা আর পরিকল্পনা কী?\n', 'আমি আরও বেশি গান করতে চাই। এ বছর মনে হচ্ছে গান কম করে ফেলেছি। ২০১৯-এ নানা ধরনের অনেক বেশি গান করব।\n', '\n', 'এক বছরে এত বেশি গান করলে সব কি শ্রোতারা গ্রহণ করবেন? এই ভয় হয় না?\n', 'না, এই ভয় নেই। কারণ, আমি শ্রোতাদের পছন্দ অনুযায়ীই গানগুলো করব। তাঁরা আমাকে কোনো একটা নির্দিষ্ট ধাঁচে আটকে থাকা অবস্থায় দেখতে চান না। তাই সেটা মাথায় রেখেই আপবিট গানের পাশাপাশি সফট গানও করব নতুন বছরে। আমার বিশ্বাস, আমি যে গান করব, শ্রোতারা সেটা নেবেন।\n', '\n', 'আর অভিনয়? এ বছর তো অভিনয়েও আপনার অভিষেক হয়েছে...\n', 'হ্যাঁ। ভালো গল্প আর শুটিং দল পেলে অভিনয়টাও করব। আমি উপভোগ করি।\n', '\n', 'এ বছর সিনেমায়ও অভিনয়ের কথা শোনা গিয়েছিল। তাহলে কি নতুন বছরে সিনেমার নায়ক হিসেবে দেখা যাবে আপনাকে? \n', 'না না। ওটা একেবারেই গুজব। সিনেমায় অভিনয়ের ইচ্ছা নেই, করছিও না। আমি গানের মানুষ গানেই থাকি। বাকি একটু-আধটু অভিনয় করলে সেটা শখের বশে, ব্যস।\n', '\n', 'শেষ তিন প্রশ্ন\n', 'আপনার ২০১৮ সালকে মূল্যায়ন করতে বললে ১০-এ কত দেবেন? \n', '১০-এ ৫ দেব। আমার নিজের কাছে নিজের অনেক প্রত্যাশা ছিল।\n', '\n', 'কোন বন্ধুর বিয়েতে আপনি ‘গার্লফ্রেন্ডের বিয়া’ গানটির সঙ্গে নাচতে চান? \n', 'কারও বিয়েতেই না। যারটাতেই এই গানে নাচব, মার খাব!\n', '\n', 'ব্রেকআপের পর প্রীতম কী করেন? \n', 'যেমন আছি তেমনই থাকি। আমার আবেগ একটু কম।', '\ufeff"বছরের আলোচিত ৭ ঘটনা"\n', '\n', 'শাকিব ও অপুর বিচ্ছেদ\n', 'অভিনেত্রী অপু বিশ্বাস সন্তানসহ প্রকাশ্যে এসেছিলেন ২০১৭ সালে। জানিয়েছিলেন ২০০৮ সালের ১৮ এপ্রিল শাকিবের সঙ্গে বিয়ে হয় তাঁর। কলকাতার একটি ক্লিনিকে ২০১৬ সালের ২৭ সেপ্টেম্বর জন্ম হয় এই দম্পতির ছেলে আব্রাম খান জয়ের। অপু বিশ্বাস টেলিভিশনে লাইভে আসার পর শাকিব স্ত্রী-সন্তানকে মেনে নিলেও তাঁদের দাম্পত্য জীবনে ইতি টানার সিদ্ধান্ত নেন। বাদ ছিল আনুষ্ঠানিকতা। এ বছরের ১২ ফেব্রুয়ারি ঢাকা উত্তর সিটি করপোরেশন অঞ্চল ৩–এর কার্যালয়ে ছিল এই দম্পতির তালাকের তৃতীয় ও শেষ শুনানি। এদিন শুনানিতে কেউ উপস্থিত ছিলেন না। এর পরপরই আনুষ্ঠানিকভাবে বিচ্ছেদ হয়ে যায় দুজনের।\n', '\n', 'নতুন জুটি সিয়াম ও পূজা\n', 'এ বছর চলচ্চিত্রে নতুন জুটি এসেছে সিয়াম আহমেদ ও পূজা চেরি। সিনেমার মন্দা সময়েও এই জুটি জাগিয়ে রেখেছে আশা। কারণ, এ বছর এই জুটির দুটি চলচ্চিত্র মুক্তি পেয়েছে। প্রথমটি পোড়ামন ২ এবং দ্বিতীয়টি দহন। দুটি ছবিই আলোচনার পাশাপাশি ব্যবসায়িকভাবে সফল হয়েছে বলে জানিয়েছে প্রযোজনা প্রতিষ্ঠান। এই জুটির আরও ছবি দেখার প্রত্যাশায় আছেন দর্শক।\n', '\n', 'যৌথ প্রযোজনার নতুন নীতিমালা\n', 'অনেক দিন ধরেই যৌথ প্রযোজনা নীতিমালা নিয়ে আলোচনা-সমালোচনা হয়ে আসছিল। এ বছর সরকার নতুন করে যৌথ প্রযোজনার নীতিমালা প্রণয়ন করেছে। এতে দুই দেশের অভিনেত্রীদের সমানভাবে গুরুত্ব দেওয়া এবং প্রচারণায় দুই দেশের শিল্পীদের নাম ও পরিচিতি সমানভাবে ব্যবহারের বিষয়টি গুরুত্ব পেয়েছে। খসড়া অনুযায়ী বিদেশি কোনো প্রযোজক বা পরিচালক যৌথ প্রযোজনার নীতিমালা লঙ্ঘন করলে পরবর্তী সময়ে তিনি বা তাঁরা বাংলাদেশে যৌথ প্রযোজনায় চলচ্চিত্র নির্মাণের অনুমতি পাবেন না।\n', '\n', '\n', 'অঞ্জু ঘোষ এলেন দেশে\n', 'প্রায় ২২ বছর পর বেদের মেয়ে জোস্নাখ্যাত অভিনেত্রী অঞ্জু ঘোষ দেশে এসেছিলেন। দেশে এলে চলচ্চিত্র শিল্পী সমিতি, পরিচালক সমিতিসহ সবাই তাঁকে সংবর্ধনা দেয়। নব্বইয়ের দশকের জনপ্রিয় এ অভিনেত্রী হঠাৎ দেশে এসে চমকে দেন সবাইকে। দেশে ফিরে নতুন চলচ্চিত্রে অভিনয়েরও প্রস্তাব পান তিনি।\n', '\n', '‘দেবী’র অভিনব প্রচার\n', 'জয়া আহসান প্রযোজিত ও অভিনীত চলচ্চিত্র দেবী। সরকারি অনুদানে নির্মিত এই ছবির প্রচারণায় অভিনবত্ব দেখেছেন দেশের দর্শক। বিশেষ করে আলোচনায় ছিল জয়া আহসান ও চঞ্চল চৌধুরীর মাছরাঙা টিভিতে একসঙ্গে খবর পাঠ করার বিষয়টি। এ ছাড়া জয়া ও আরেক অভিনেত্রী শবনম ফারিয়ার একসঙ্গে টিকিট বিক্রির ঘটনাও ছিল আলোচনায়। সব মিলিয়ে বছরের শেষে মুক্তি পাওয়া দেবী ছবিটি আশা জাগিয়ে রেখেছে দর্শকদের।\n', '\n', 'ওয়েব ছবির জোয়ার\n', 'চলচ্চিত্রের অভিনেত্রী ও পরিচালকেরা ঝুঁকছেন ওয়েব ছবির দিকে। বছরের মাঝামাঝি সময় থেকেই ওয়েব সিরিজ ও ছবি নির্মাণের হিড়িক পড়েছে। বিশেষ করে গিয়াস উদ্দিন সেলিমের ‘প্রীতি’, অনন্য মামুনের ‘ইন্দুবালা’সহ বেশ কিছু ওয়েব সিরিজ ও ছবি ছিল দর্শকের আলোচনায়। পপি, তিশা, পরীমনি, বিদ্যা সিনহা মিম, মমসহ অনেকে নিয়মিত হচ্ছেন ওয়েব ছবি ও সিরিজে।\n', '\n', 'উৎসবে নয় বিদেশি ছবি\n', 'এ বছরই নতুন আইন করা হয়, উৎসবের সময় কোনো বিদেশি ছবি মুক্তি পাবে না। ফলে আটকে যায় শাকিব খান অভিনীত কলকাতার ছবি নাকাব ও ভাইজান এলো রের মুক্তি। ছবি দুটি মুক্তি পায় ঈদের পর। এ কারণে ব্যবসাসফল হয়নি ছবি দুটি। এতে খানিকটা পিছিয়ে যান শাকিব খান।\n', '\ufeff"গান নয়, স্লোগান ‘মায়ের নাম বাংলাদেশ’"\n', '\n', 'কথা ও সুরে দেশের নানা সমস্যা আর অসংগতি তুলে ধরছেন আসাদুজ্জামান রনি। কথা আর সুরে হলেও এটিকে গান নয়, বলতে চাইছেন স্লোগান। তেমনি এক স্লোগান নিয়ে দর্শক-শ্রোতার সামনে হাজির হলেন এই তরুণ। \n', '‘মায়ের নাম বাংলাদেশ’ শিরোনামের এই স্লোগানের সুর করেছেন যাদু রিছিল। কণ্ঠ দেওয়ার পাশাপাশি এটি লিখেছেন রনি।\n', '\n', 'যে গানে দেশ ও সমাজ পরিবর্তনের আকাঙ্ক্ষা থাকে, যে গানে প্রতিবাদ থাকে, স্বদেশপ্রেমের তেজস্বী স্বর থাকে, সেটাকেই রনি নাম দিয়েছেন স্লোগান। পেশায় শিক্ষক রনি কাজ করেন সংস্কৃতির নানা মাধ্যমে। তাঁর মতে স্লোগানের আবেদনটা অন্য রকম। \n', 'বললেন, ‘এই স্লোগানের মূল উদ্দেশ্য দেশে বিচারহীনতার যে সংস্কৃতি চালু রয়েছে, বছরের পর বছর যেসব সমস্যা অমীমাংসিত, দুর্নীতি, মানুষের মুক্তি এবং পৃথিবীতে বাংলাদেশ যেন মাথা উঁচু করে দাঁড়ায়, তা-ই বলার চেষ্টা করা।’\n', '\n', '‘মায়ের নাম বাংলাদেশ’ রনির দ্বিতীয় স্লোগান। \n', 'এর আগে শহীদ মিনারের সুরক্ষা ও শ্রদ্ধাবোধের কথা মনে করিয়ে দিতে গেল বছর প্রকাশ পায় তাঁর প্রথম স্লোগান ‘বিদ্বেষী’। \n', 'প্রশংসিত সেই স্লোগানের সূত্র ধরে এবার স্লোগান সিরিজের দ্বিতীয় পরিবেশনা প্রকাশিত হয়েছে শিল্পীর নিজের ইউটিউবে।\n', ' নতুন এই স্লোগানে স্বদেশভূমি পাহারার কথা যেমন উপস্থিত, তেমনি উপস্থিত মা, মাটি আর পতাকার ঘ্রাণ, সাগর-রুনির খুনের বিচারসহ দেশে বিদ্যমান সব অনিয়মের বিরুদ্ধে তীব্র প্রতিবাদ।\n', '\ufeff"আমির খান তৃতীয় বিয়ে করবেন?"\n', '\n', '১৯৮৬ সালের ১৮ এপ্রিল রীনা দত্তকে বিয়ে করেছিলেন বলিউডের জনপ্রিয় তারকা আমির খান। তাঁদের দুই সন্তান, ছেলে জুনায়েদ আর মেয়ে ইরা। চলচ্চিত্রের সঙ্গে যুক্ত ছিলেন রীনা দত্ত। ২০০২ সালের ডিসেম্বরে তাঁদের বিবাহ বিচ্ছেদ হয়। \n', 'এরপর ২০০৫ সালের ২৮ ডিসেম্বর চিত্রপরিচালক কিরণ রাওকে বিয়ে করেন আমির খান। এই দম্পতির ছেলে আজাদ। এবার শোনা যাচ্ছে, তৃতীয় বিয়ের জন্য প্রস্তুতি নিচ্ছেন আমির খান। প্রসঙ্গটি তুলেছেন বলিউডের আরেক জনপ্রিয় তারকা সালমান খান। \n', 'সংবাদমাধ্যমকে তিনি বলেছিলেন, চেষ্টা করবেন আমির যাতে তৃতীয়বার বিয়ের পিঁড়িতে না বসেন! আমিরের গতিবিধি দেখে সালমান খান তেমনটাই ইঙ্গিত করেছেন।\n', '\n', 'ফাতিমা সানা শেখ বলিউডে এখন পরিচিত মুখ। হিন্দি ছবিতে অভিনয় করছেন ১৯৯৭ সাল থেকে—‘ইশক’, ‘চাচি ৪২০’, ‘বড়ে দিলওয়ালা’, ‘ওয়ান টু কা ফোর’, ‘তাহান’, ‘বিট্টু বস’, ‘আকাশ বাণী’। কাজ করেছেন তামিল ও তেলেগু ছবিতেও। \n', 'তবে সামনের সারিতে আসার সুযোগ পান ‘দঙ্গল’ ছবিতে কাজ করে। এই ছবিতে তাঁর চরিত্রের নাম ছিল ‘গীতা ফোগট’। শোনা যায়, এই ছবিতে কাজ করতে গিয়ে আমির খান আর ফাতিমা সানা শেখের ঘনিষ্ঠতা তৈরি হয়েছে।\n', '\n', '‘দঙ্গল’ ছবির কাজ শেষ হওয়ার পর ফাতিমা সানা শেখকে নিজের প্রোডাকশন হাউসে সহকারী পরিচালকের কাজ দেন আমির খান। \n', 'এ সময় অনেকেই মনে করেন, এই প্রতিষ্ঠানের সঙ্গে যুক্ত হওয়ার কারণে আমির খান আর ফাতিমা সানা শেখ কিছুটা সময় কাছাকাছি থাকার সুযোগ পাচ্ছেন। ‘দঙ্গল’ ছবির আরেক নায়িকা সানিয়া মালহোত্রা। ছবিতে তিনি ছিলেন ‘ববিতা ফোগট’। \n', 'তাঁকেও একই প্রতিষ্ঠানে চাকরি দিয়েছেন। কাজ ছাড়াও আমির খান বিভিন্ন অনুষ্ঠানে ফাতিমা সানা শেখ ও সানিয়া মালহোত্রাকে সঙ্গে নিয়ে যান। \n', 'তখন শোনা যায়, আমির খান আসলে ফাতিমাকেই সঙ্গে নিয়ে যেতে চান। সানিয়াকে নিয়ে যান, যাতে এ ব্যাপারে কেউ কোনো সন্দেহ করতে না পারে।\n', '\n', '\n', '‘থাগস অব হিন্দোস্থান’ ছবিতে ফাতিমা সানা শেখের সুযোগ পাওয়ার কোনো কারণ ছিল না। তখন বিভিন্ন সংবাদমাধ্যম থেকে জানা যায়, আমির খানের অনুরোধেই ছবিতে তাঁকে নেওয়া হয়েছে। \n', 'যেহেতু এই ছবিতে অমিতাভ বচ্চন ও আমির খান দুজনই আছেন, তার ওপর ছবিটা যশ রাজ ফিল্মসের। সব মিলিয়ে ফাতিমা সানা শেখের নিজের ক্যারিয়ার গড়ার জন্য এটা ছিল বিশাল সুযোগ। \n', 'শোনা যায়, মুম্বাইয়ে যে জিমে আমির খান নিয়মিত যান, সেখানেই ব্যায়াম করেন ফাতিমা সানা শেখ। আমির খান নিজেই নাকি তাঁকে এই ব্যবস্থা করে দিয়েছেন। \n', 'আরও শোনা যায়, ‘দঙ্গল’ ছবির পর নিজের ওজন কমানোর জন্য যুক্তরাষ্ট্রে যান আমির খান। তখন তাঁর সঙ্গে ছিলেন ফাতিমা সানা শেখও।\n', '\n', '\n', 'এই সব কিছু নিয়ে যখন সংবাদমাধ্যমে নানা চটকদার খবর পরিবেশন করা হচ্ছে, তখন স্বামীর পাশে এসে দাঁড়ান কিরণ রাও। \n', 'তিনি সংবাদমাধ্যমকে জানান, ‘থাগস অব হিন্দোস্থান’ ছবিতে ফাতিমা সানা শেখ সুযোগ পেয়েছেন কারণ প্রযোজক আদিত্য চোপড়া আর পরিচালক বিজয় কৃষ্ণ আচার্য তাঁকে চেয়েছেন। আর যা শোনা যাচ্ছে, এই সবই গুজব। \n', 'তা নিয়ে সন্দেহ করার কোনো কারণ নেই। আর নিজেদের দাম্পত্য সম্পর্কের ব্যাপারে তিনি বলেন, ‘আমাদের সম্পর্ক যথেষ্ট মজবুত। তা এতটাই মজবুত যে কোনো ঝড় তা দুর্বল করে দিতে পারবে না।’\n', '\n', '\n', '\n', 'স্বামীর পরিচ্ছন্ন ইমেজ রক্ষার ব্যাপারে কিরণ রাওয়ের চেষ্টা অনেকের কাছেই হাস্যকর মনে হয়েছে। \n', 'কারণ তাঁদের সামনে অনেক উদাহরণ রয়েছে। রীনা দত্তের সঙ্গে বিবাহ বিচ্ছেদ ঘটিয়ে কিরণ রাওকে বিয়ে করেছিলেন আমির খান। ‘ডর’ ছবিতে অভিনয় করেন শাহরুখ খান। কিন্তু এই ছবিতে আমির খানের অভিনয় করার কথা ছিল। তাঁর বিপরীতে ছিলেন দিব্যা ভারতী। \n', 'ওই সময় জুহি চাওলার সঙ্গে আমির খানের প্রেমের কথা ছিল সবার মুখে মুখে। তখন যশ রাজ ফিল্মসকে চাপ দিয়ে দিব্যা ভারতীর বদলে ‘ডর’ ছবিতে জুহি চাওলাকে নেওয়ার ব্যবস্থা করেন তিনি। \n', 'পরে আমির খানকেই বাদ দেওয়া হয় ছবি থেকে। ‘গুলাম’ ছবির কাজের সময় ব্রিটিশ সাংবাদিক জেসিকা হাইনের সঙ্গেও আমির খানের প্রেমের কথা শোনা যায়। জেসিকা হাইন তখন দাবি করেছিলেন, তাঁর সন্তানের বাবা আমির। যদিও পরে সেই দাবি আমির খান উড়িয়ে দেন।\n', '\n', '\n', 'কিরণ রাওয়ের চেষ্টা ব্যর্থ হয়েছে। এবার বাধ্য হয়ে মুখ খুলেছেন যাকে নিয়ে এত রটনা, সেই ফাতিমা সানা শেখ। তিনি বলেন, ‘যখন এসব নিয়ে পত্রিকায় লেখালেখি হয়, মা এসে আমাকে জিজ্ঞেস করেন, এসব কী? ব্যাপারটি আমার এবং আমার পরিবারের জন্য অস্বস্তিকর।’ \n', 'তিনি আরও বলেন, ‘আমির খান আমার কাছে খুব স্পেশাল একজন। এসব গুঞ্জন তাতে কোনো প্রভাব ফেলবে না। একসময় এসব মিথ্যার প্রতিবাদ করতে ইচ্ছে হতো, এখন এসব কিছুকে আর পাত্তা দিই না।’\n', '\ufeff"ক্যাটের সঙ্গে কেজোর লড়াই"\n', '\n', 'ক্যাটরিনা কাইফকে যেমন ‘ক্যাট’ নামে চেনেন, তেমনি ‘আইটেম গার্ল’ হিসেবেও খ্যাতি আছে তাঁর। ‘শিলা কি জাওয়ানি’, ‘চিকনি চামেলি’ কিংবা হালের ‘সুরাইয়া’ গানগুলোই প্রমাণ। কিন্তু এ ধরনের ‘আইটেম’ গানে আপত্তি সেধেছেন পরিচালক-প্রযোজক করণ জোহর।\n', '\n', 'বলিউডে কেজো মানে করণ জোহরের সুনাম আছে নারীবাদী হিসেবে। তাঁর মতে, আইটেম গানে নারীদের দেহ প্রদর্শন করা হয়। চলচ্চিত্রের সঙ্গে ‘চিকনি চামেলি’ বা ‘শিলা কি জাওয়ানি’র মতো গানের কোনো সম্পর্ক নেই। এমনকি গানের কথাগুলোও যৌন উত্তেজনাপূর্ণ। \n', 'করণ সিদ্ধান্ত নিয়েছেন তাঁর ছবিতে আর আইটেম গান ব্যবহার করবেন না। এর আগে এমন ধরনের গান তিনি তাঁর ছবিতে ব্যবহার করেছেন বলে দুঃখ প্রকাশ করে ক্ষমা চান।\n', '\n', 'এদিকে এসব শুনে চুপ রইলেন না ক্যাটরিনা। আলোচনা নিয়ে গেলেন অন্য মোড়ে। ক্যাটের মতে, যিনি আইটেম গার্ল হন, এটা সম্পূর্ণই তাঁর নিজের ওপর নির্ভর করে। আর করে ক্যামেরার অ্যাঙ্গেল ও লেন্সের ফোকাস কোন দিকে হয়, সেটার ওপর। \n', 'তিনি নিজে কখনো আইটেম গান করতে গিয়ে মনে করেননি যে তাঁকে হেয় করা হয়েছে।\n', '\ufeff"‘ঢাকা অ্যাটাক’-এর পর ‘মিশন এক্সট্রিম’"\n', '\n', 'ঢাকা অ্যাটাক সফল হওয়ার পর আরেকটি পুলিশি অ্যাকশন থ্রিলার ছবি তৈরির ঘোষণা এল ঢালিউডে। নাম মিশন এক্সট্রিম। অ্যাকশননির্ভর মৌলিক গল্পের ছবি হবে এটি। এমনটিই জানালেন সিনেমার কাহিনির সংলাপ রচয়িতা ও চিত্রনাট্যকার সানী সানোয়ার। \n', 'গতকাল সোমবার দুপুরে মুঠোফোনে তিনি এ খবর দেন। তিনি ঢাকা অ্যাটাক ছবিরও কাহিনিকার ছিলেন। সানী সানোয়ার পেশাগত জীবনে পুলিশের স্পেশাল ফোর্সের একজন অভিজ্ঞ সদস্য।\n', '\n', 'মিশন এক্সট্রিম নির্মাণ প্রসঙ্গে সানী বলেন, ‘সিনেমাটি পুলিশের কাউন্টার টেররিজম ইউনিটের তথা ঢাকা মেট্রোপলিটন পুলিশের কিছু শ্বাসরুদ্ধকর অভিযান থেকে অনুপ্রাণিত হয়ে নির্মাণ করা হবে। \n', 'পৃথিবীর বিভিন্ন দেশে স্পেশাল পুলিশ সদস্যদের পেশাদারত্ব, ত্যাগ, সাহসিকতা এবং সাফল্যের ওপর ভিত্তি করে অসংখ্য সিনেমা নির্মিত হয়েছে। বাংলাদেশে সেই উদ্যোগ নেই বললেই চলে। \n', 'ঢাকা অ্যাটাক মুক্তির পর দর্শক চাহিদার কারণে এ ধরনের আরেকটি সিনেমা নির্মাণে আগ্রহী হয়েছি আমরা।’\n', '\n', 'মিশন এক্সট্রিম-এর চিত্রনাট্য শেষ। এখন চলছে কলাকুশলী নির্বাচনের কাজ। এরই মধ্যে ছবিতে চুক্তিবদ্ধ হয়েছেন আরিফিন শুভ। ঢাকা অ্যাটাক ছবিতে বোমা নিষ্ক্রিয় দলের প্রধানের চরিত্রে অভিনয় করেছিলেন তিনি। \n', 'মিশন এক্সট্রিম-এ তাঁকে পুলিশের স্পেশাল ফোর্সের একজন চৌকস, সাহসী অফিসারের ভূমিকায় দেখা যাবে।\n', '\n', 'চুক্তির বিষয়টি নিশ্চিত করে শুভ বলেন, ‘সপ্তাহ খানেক আগে চুক্তি হয়েছে। এটিও পুলিশি ছবি। একই প্ল্যাটফর্ম কিন্তু গল্প ভিন্ন। এ কারণেই কাজটি করছি।’\n', '\n', 'ছবিটিতে কাজের প্রস্তুতি প্রসঙ্গে এই অভিনেতা বলেন, ‘গত পাঁচ–ছয় মাস থেকেই চরিত্রের জন্য কাজ করছি। প্রস্তুতি কীভাবে নিচ্ছি তা মুখে বলে লাভ নেই। পর্দায় দেখার পরই দর্শকেরা বুঝবেন কতটুকু প্রস্তুত হয়ে কাজটি করেছি।’ \n', '\n', 'মিশন এক্সট্রিম পরিচালনা করবেন ফয়সাল আহমেদ। তিনি ঢাকা অ্যাটাক ছবির প্রধান সহকারী হিসেবে দায়িত্ব পালন করেছিলেন। কবে থেকে শুটিং শুরু হবে? জানতে চাইলে এই পরিচালক বলেন, ‘২০১৯ সালের মার্চ মাস থেকে শুটিং শুরু করার পরিকল্পনা চূড়ান্ত হয়েছে। ছবিটি প্রযোজনা করছে কপ ক্রিয়েশন।\n', '\ufeff"বদলে যাওয়া জীবন"\n', '\n', 'হঠাৎ করেই কয়েকটি গান সবার মুখে মুখে। ‘অপরাধী’ একটি, নতুন করে অন্য গায়কিতে ধরা পড়ল ‘এই মন তোমাকে দিলাম’। পাড়ার দোকানদারের মোবাইল থেকে শুরু করে করপোরেট অফিসের কর্মকর্তার অ্যান্ড্রয়েড ফোনে বাজে গানগুলো। ফেসবুক পেজ আর ইউটিউবে লাখ লাখ ভিউ, চলে শেয়ার। শুরু হয়, আলোচনা, তর্ক–বিতর্ক। আর সেই গানের শিল্পীরা হয়ে ওঠেন মুহূর্তে জনপ্রিয়। গোটা ব্যাপারই চিনি ভাইরাল নামে। এ বছর এমন ভাইরাল হওয়া উল্লেখযোগ্য তিন শিল্পী আরমান আলিফ, টুম্পা খান ও মাহতিম শাকিব। তাঁদের গান ভাইরাল হওয়ার পরে এখন কেমন চলছে তাঁদের কাজ? বদলে যাওয়া জীবনের সেই বয়ান শোনা গেল গত রোববার বিকেলে।\n', '\n', 'হঠাৎ করেই সবকিছু হয়ে গেল\n', '\n', 'কথা ছিল তিনটায় বসব আমরা। ঠিকঠাক হাজির তরুণ শিল্পী আরমান আলিফ। লাল চায়ের সঙ্গে চলে আলাপ। প্রথমেই বলে নিই, এ বছরেরই এপ্রিল মাসে আরমানের গাওয়া ‘অপরাধী’ গানটি ইউটিউবে ঝড় তোলে। ইউটিউব ট্রেন্ডে অনেক বাঘা বাঘা শিল্পীকেও পেছনে ফেলে দিয়ে। মাসের মধ্যেই কোটি কোটি ভিউ হয়। অনলাইনজুড়ে চলে এই গান নিয়ে আলোচনা। বললাম, একসময় কেউ চিনত না। এখন রাতারাতি জনপ্রিয়। কেমন চলছে বদলে যাওয়া জীবন? আরমান বললেন, ‘অপরাধী গানটি আমারই লেখা। এটা ভাইরাল হওয়ার পর লেখালেখির দিকে পুরো মনোযোগ দিয়েছি। একে একে আমার অন্য গানগুলো লিখি ও গাই।’ ‘অপরাধী’র পরে একে একে করলেন ‘নেশা’, ‘বেইমান’, ‘কাচের জানালা’ ইত্যাদি। গানের সঙ্গে সখ্যের গল্পটা আরমানের বেশ পুরোনো। নার্সারিতে পড়ার সময় প্রথম মঞ্চে গান করেন, ‘এক নয়ন তো দেখে নারে আরেক নয়নরে’। তারপর ঘরোয়াভাবেই চলে গাওয়া। নিজে গিটার দিয়ে গান গেয়ে, মোবাইলে ভিডিও করে ইউটিউবে ছাড়েন। তখনো তিনি অখ্যাত। তারপর ‘অপরাধী’ গানটি হয়ে যায় ভাইরাল। এবার একবারে শিল্পী হিসেবে পরিচয়—একনাগাড়ে বলে চলেন আরমান। আরও যোগ করলেন, ‘নার্সারিতে প্রথম গান করার পর মা দেখলেন যে এত মানুষের সামনে এই ছোট ছেলে গান করেছে। তাহলে ওকে গান করতে দিই। কিন্তু কখনো ওইভাবে কোথাও গান শেখা হয়নি।’\n', '\n', 'আরমান আলিফ কয়েকজন বন্ধুকে নিয়ে একটি ব্যান্ডও তৈরি করেন ‘চন্দ্রবিন্দু বিডি’ নামে। ২০১৭ সালে ব্যান্ডটির যাত্রা শুরু হয়। ভাইরাল হওয়ার পরে যথারীতি জনপ্রিয় তিনি। কেমন চলছে এখন? আরমানের সহজ উত্তর, ‘এখনো বুঝে উঠতে পারছি না। হঠাৎ করেই যেন সবকিছু হয়ে গেল। তবে হ্যাঁ, এখন বেশ কাজ করছি, স্টেজ শো করছি। আর আমার প্রতি মানুষের ভালোবাসা যা চেয়েছিলাম তার চেয়ে বেশি পেয়েছি।’\n', '\n', 'কথা চলে। আরমান বলেন ভাইরাল হওয়ার পরে তাঁর কিছু ভালো লাগার ঘটনাও। একদিন হাতিরঝিলে পদচারী–সেতুর কাছে দাঁড়ানো। একজন ছেলে নেমে এসে তাঁর পাশের বন্ধুদের হাত দিয়ে সরিয়ে দিয়ে আরমানের কাছে চলে আসে। তাঁকে জড়িয়ে ধরে কানে ফিস ফিস করে বলে, ‘ভাই, লাইফে এখন পর্যন্ত আপনার জন্য বাঁচা। ভালো থাকবেন।’ এরপর সে আর কোনো কথা না বলে হনহন করে চলে গেল। এ ঘটনায় হতবাক আরমান। তিনি বলেন, ‘আমার সঙ্গে আর কোনো কথা বলল না। একবার তাকালও না। চলে গেল। এটা আমার জীবনের একটা স্মরণীয় ঘটনা ছিল।’\n', '\n', 'নেত্রকোনায় জন্ম আরমান আলিফের। ভাইরাল হওয়ার পরে গ্রামের বাড়িতে ভক্তরা কেউ গান শুনতে আসেন, কেউ সেলফি তুলতে। এখন পড়ছেন কমার্স কলেজে উচ্চমাধ্যমিকে, ইচ্ছা—পড়ালেখা ও গান দুটোকেই সমানতালে চালিয়ে যাওয়া।\n', '\n', 'আমি এখন গান নিয়ে সিরিয়াস\n', 'কথা চলতে চলতেই আরেক ভাইরাল শিল্পী টুম্পা খান চলে আসেন। আরমানকে বিদায় জানাই। কথা শুরু টুম্পার সঙ্গে। বলে নিই, টুম্পা খান এই ‘অপরাধী’ গানই কাভার করে ফেসবুকে ভাইরাল হয়েছিলেন। তারপর এখন তিনি সংগীতশিল্পী। বড় বড় শিল্পীর সঙ্গে গান করছেন। তপু থেকে তাহসান খান আছেন সে তালিকায়। করছেন প্লে ব্যাকও। বদলে যাওয়া জীবন কেমন চলছে? টুম্পা খানের উত্তর, ‘মে মাসে আমার গানটি ভাইরাল হয়। তারপর থেকেই ব্যস্ততা বেড়েছে। এই তো শো করছি, গান গাইছি। সেলফির আবদার তো আছেই।’\n', '\n', 'একটা সময় কেবল শখের বশেই গান করতেন। এখন পুরোদস্তুর পেশাদারি কায়দায় গানে হাঁটাচলা। কেমন চলছে এখন? টুম্পা বলেন, ‘এখন আমি গান নিয়ে সিরিয়াস, ভাইরাল হওয়ার আগে গান নিয়ে অতটা সিরিয়াস ছিলাম না। রাস্তায় বের হলে মানুষ চেনে। সবাই সেলফি তোলার আবদার করে।’\n', '\n', 'এরই মধ্যে বেশ কিছু গান গেয়েছেন টুম্পা। ‘দুঃখ বন্ধু’, ‘অষ্টপ্রহর’, ‘হয়নি বলা’ গানগুলোর কথা বলা যায়। যদিও কাভার গান দিয়েই আলোচনায় এসেছিলেন টুম্পা। শুধু সেলফি তোলার আবদারই রাখতে হয় না টুম্পাকে, মাঝে মাঝে ঘটেছে ভক্তদের সঙ্গে নানা স্মরণীয় ঘটনাও। টুম্পা বলেন, ‘আমার এক কাজিনের বাসা মিরপুরে। পাশের বাসা থেকে একজন নারী জানালা দিয়ে আপুকে বলছেন, “দেখো, এ রকম একটা মেয়ে সুন্দর একটা গান করেছে। ওর নাম টুম্পা।” আপু দেখল যে এটা আমি। তখন সে কিছু বলেনি। এরপর আমি যখন কাজিনের বাসায় গেলাম, তখন আমাকে জানালার পাশে নিয়ে তাঁকে ডাক দিলেন। উনি আমাকে দেখে তো খুবই অবাক। চিৎকার করে উঠেছিলেন।’\n', '\n', 'এ ঘটনাটি বেশ স্মরণীয় টুম্পার জীবনে। মুন্সিগঞ্জের সিরাজদিখানে জন্ম টুম্পার। পড়ালেখা করেছেন বেগম বদরুন্নেসা সরকারি মহিলা কলেজে। শখের বসেই গান শেখা। টুম্পার আছে একটি ইউটিউব চ্যানেলও। সেখানে কাভার করা গান প্রকাশ করেন। তাঁর এখন একটাই স্বপ্ন—ভালো শিল্পী হওয়া।\n', '\n', 'নতুন আরেকটা জীবন শুরু\n', 'আড্ডা দিতে দিতে হাজির শিল্পী মাহতিম শাকিব। সাবিনা ইয়াসমিনের ‘এই মন তোমাকে দিলাম’ গানটি কাভার করে গত মে মাসে প্রকাশ করলে ভাইরাল হয় গানটি। মাহতিমের মিষ্টি গায়কি ভালো লেগে যায় দর্শকদের। মাত্র আট দিনেই বাজিমাত করে গানটি। ২০১০ সালে মার্কস অলরাউন্ডার প্রতিযোগিতায় প্রথম রানার্স আপ হন। তখনো গান অতটা দানা বেঁধে ওঠেনি। মাহতিম বলেন, ‘ওই প্রতিযোগিতার পরে আসলে আমি আমার ট্র্যাক চেঞ্জ করেছিলাম। আমি একটু সময় নিতে চেয়েছিলাম। আমি সময় নিয়েছি। এরই মধ্যে ২০১৩ সালে আমার ভোকালও চেঞ্জ হয়ে যায়। বাচ্চাদের ভোকাল থেকে একটু পরিপক্ক হয়েছে। এসবের পরে ২০১৪ সাল থেকে আমি আবার গানটা শুরু করি।’ ছোট থেকেই মা–বাবার ইচ্ছা মাহতিম শিল্পী হবেন। কিন্তু মাহতিম গানটাকে বুঝতে শুরু করেন ২০১৩ সালের পরেই। তিনি বলেন, ‘একদিন দেখলাম আমি আর গান গাইতে পারছি না। মানে গলায় সমস্যা। তখন থেকেই গানটাকে মিস করা শুরু করি। পরে পরীক্ষা করে দেখা গেল, ন্যাচারালি ভোকাল চেঞ্জ হয়েছে। তার আগ পর্যন্ত যেটা হতো যে, বাবা–মা ঠেলত। যাও, গান গাও। প্র্যাকটিস করো। কত বড় বড় মিউজিশিয়ান প্র্যাকটিস করে। তোমার মিউজিশিয়ান হওয়ার কোনো স্বপ্ন নেই?’\n', '\n', 'তারপর শুরু সিরিয়াসলি গান শেখা। মাঝে মাঝে কাভার গান করা। আর মে মাসে হঠাৎ করেই একটি গান ভাইরাল হয়ে তাঁকে নিয়ে এল অন্য জগতে। মাহতিম বলেন, ‘অ্যাকচুয়ালি ইট ওয়াজ ভেরি গুড টার্নিং পয়েন্ট ইন মাই লাইফ। ১৮ মের আগ পর্যন্ত একটা জীবন নিয়ে এগোচ্ছিলাম, এরপরে নতুন আরেকটা জীবন শুরু হলো। কিছু মানুষ রাস্তায় বের হলে চিনতে পারছেন। কিছু মানুষ গান শুনে অ্যাপ্রিশিয়েট করছেন। পছন্দ করছেন।’\n', '\n', 'মাহতিম শাকিব এখনো কিশোর। সবে এসএসসি দিয়েছেন। ইতিমধ্যে যুক্তরাষ্ট্রের ম্যানহাটনের মিউজিক একাডেমি থেকে একটি বৃত্তিও পেয়েছেন। তবে সেখানে যাচ্ছেন না তিনি পছন্দের বিষয় পাননি বলে। মাহতিম বলেন, ‘বৃত্তিটা ক্যানসেল করে দিয়েছি। কারণ, আমি আমার কাঙ্ক্ষিত সাবজেক্টটা পাচ্ছিলাম না। অর্কেস্ট্রেশন নিয়ে যেতে চাচ্ছিলাম, কিন্তু আমি মিউজিক প্রোডাকশন পেয়েছি। আমি যাচ্ছি না। আমি কানাডায় যাওয়ার পরিকল্পনা করছি। ইউনিভার্সিটি অব টরন্টোতে। তারপর আমেরিকায় যাব।’ মাহতিম শাকিবের সব পরিকল্পনাই এখন গানকে ঘিরে। সারা জীবন সংগীতকে সঙ্গে করেই থাকতে চান তিনি। ‘বুকের বাঁ পাশে’, ‘গল্পটা এমনই’সহ বেশ কিছু গান গেয়েছেন মাহতিম। স্টেজ শো, গানের রেকর্ডিং নিয়েই ব্যস্ত তিনি। কিছুক্ষণ পরেই আছে গানের রেকর্ডিং। মাহতিম শাকিব উঠে পড়েন। আলাপেরও ইতি হয়।\n', '\n', 'আরমান আলিফ\n', 'প্রিয় গান: এই শহরের কতশত (জেমস)\n', 'প্রিয় শিল্পী: জেমস\n', 'যাঁর সঙ্গে ডুয়েট গাইতে চাই: কারও সঙ্গেই না\n', 'আপনার গানের সঙ্গে কার ঠোঁট মেলানো দেখতে চান: এখনো ভাবিনি\n', 'কোন শিল্পী হয়ে জন্ম নিতে চান: নিজেই\n', '\n', 'টুম্পা খান\n', 'প্রিয় গান: লাগ জা গালে\n', 'প্রিয় শিল্পী: শ্রেয়া ঘোষাল\n', 'যাঁর সঙ্গে ডুয়েট গাইতে চাই: ইমরান মাহমুদুল\n', 'আপনার গানের সঙ্গে কার ঠোঁট মেলানো দেখতে চান: পূর্ণিমা\n', 'কোন শিল্পী হয়ে জন্ম নিতে চান: শ্রেয়া ঘোষাল\n', '\n', 'মাহতিম শাকিব\n', 'প্রিয় গান: অনেকগুলো\n', 'প্রিয় শিল্পী: ওস্তাদ গুলাম আলী\n', 'যাঁর সঙ্গে ডুয়েট গাইতে চাই: মোনালী ঠাকুর\n', 'আপনার গানের সঙ্গে কার ঠোঁট মেলানো দেখতে চান: আরিফিন শুভ\n', 'কোন শিল্পী হয়ে জন্ম নিতে চান: মাহতিম শাকিব নিজেই', '\ufeff"ছবি নির্মাণ কম, তাই প্লেব্যাকও কম: ঐশী"\n', '\n', 'গান গাইতে প্রথম অস্ট্রেলিয়ায় গেছেন। কেমন লাগছে? \n', 'খুবই ভালো লাগছে। আসার পর থেকে খুবই সম্মান পাচ্ছি। যেহেতু বিজয় দিবসের কনসার্ট, তাই আয়োজনটাও বড়। লাইট, সাউন্ডের কোনো কমতি নেই।\n', '\n', 'কী কী গান থাকছে? \n', 'গানের তালিকায় আছে প্রয়াত আজম খানের ‘বাংলাদেশ’। তা ছাড়া প্রয়াত আইয়ুব বাচ্চুকে শ্রদ্ধা জানিয়ে থাকছে গান। পুরো কনসার্ট বাংলাদেশকে উৎসর্গ করে অনুষ্ঠিত হচ্ছে। এরপর আমার নিজের করা ফোকধাঁচের গান ‘মায়া’, ‘দিল কি দয়া’ গানগুলোও থাকছে।\n', '\n', 'দেশে স্টেজ শো আর কনসার্টের ব্যস্ততা কেমন? \n', 'ব্যস্ততা মোটামুটি আছে। আগামীকাল ফিরে পরের দিনই চট্টগ্রামে শো করব। এখন তো শীতকাল, তাই শো বেশি থাকবে। ৩০ ডিসেম্বর জাতীয় সংসদ নির্বাচনের পরপর ব্যস্ততা আরও বাড়বে।\n', '\n', 'নতুন কী কী কাজ করছেন? \n', 'মাসখানেক আগে ‘কোনো মায়া নাই’ আর ‘আমার একটা পাখি’ নামের দুটি গান করেছি। ফোকধাঁচের গান। লিরিক ভিডিও হিসেবে জি-সিরিজ থেকে প্রকাশিত হয়েছে। লালনগীতি ‘খাঁচার ভিতর’ গানটির কভার করেছি। এটি বেরিয়েছে সিএমভি থেকে। এর বাইরে নতুন কিছু নিরীক্ষামূলক কাজ হাতে নিয়েছি।\n', '\n', 'গানগুলো থেকে সাড়া কেমন? \n', '‘আমার একটা পাখি’ গানটি কম সময়েই আমার শ্রোতারা নিয়েছেন। মঞ্চে গাইতে গেলে এই গানের জন্য শ্রোতাদের কাছ থেকে বেশি অনুরোধ আসে।\n', '\n', 'প্লেব্যাক করছেন? \n', 'সম্প্রতি মাসুদ পথিকের মায়া—দ্য লস্ট মাদার সিনেমার টাইটেল ট্র্যাক গাইলাম। এটি চিরকুট ব্যান্ডের ইমন চৌধুরীর সুর করা। এর আগে বাহাদুরী ছবির দুটি গান করেছি। এখন ছবি নির্মাণ কম, তাই প্লেব্যাকও কম।\n', '\n', 'শেষ তিন প্রশ্ন\n', 'আপনার গানে কোন নায়িকার ঠোঁট মেলানো দেখতে চান? \n', 'বলিউডের দীপিকা পাড়ুকোন।\n', '\n', 'প্রীতম, নাকি ইমরান, কাকে এগিয়ে রাখবেন? \n', 'ইমরান মাহমুদুল।\n', '\n', 'কেউ যখন বেসুরে গায়, ঐশী তখন কী বলে? \n', 'ঐশী তখন কান চুলকায়।\n', '\ufeff"আমার নাকি সবকিছুতেই স্বাভাবিকতা আছে"\n', '\n', 'এক সাক্ষাত্কারে বলেছিলেন, হুট করেই ‘মিস ওয়ার্ল্ড বাংলাদেশ’ প্রতিযোগিতায় অংশ নিয়েছিলেন। আসল ঘটনা কী? \n', '\n', 'বলেছিলাম। তবে হুট করে তো সব কিছু হয় না। গতবারের মিস ওয়ার্ল্ড বাংলাদেশ প্রতিযোগিতা আমি দেখেছিলাম। তখনই মনে মনে ভেবেছিলাম কখনো সময়–সুযোগ হলে এই প্রতিযোগিতায় অংশ নেব। যাহোক, এবার এইচএসসি পরীক্ষা শেষ করে ঢাকাই আইএলটিএস শেষ করি। গত আগস্ট মাসে ‘মিস ওয়ার্ল্ড বাংলাদেশ’ প্রতিযোগিতায় অংশ নেওয়ার জন্য আবেদন করি। সবাই যখন বিভিন্ন বিশ্ববিদ্যালয়ে ভর্তির জন্য প্রস্তুতি নিচ্ছিল, আমি তখন দেশের বাইরে যাওয়ার চেষ্টা করছিলাম। কিন্তু ওই সময়ই আমাকে মিস ওয়ার্ল্ড বাংলাদেশ প্রতিযোগিতার অডিশনে ডাকা হয়। এরপর তো অনেকটাই ইতিহাস হয়ে গেলাম। \n', 'জান্নাতুল ফেরদৌস ঐশী\n', '\n', 'আপনি হেড টু হেড চ্যালেঞ্জ পর্বে বিজয়ী হয়ে গ্র্যান্ড ফিনালে উঠেছিলেন। বিচারকেরা আপনার কী কী বিষয় দেখে গ্র্যান্ড ফিনালেতে পাঠিয়েছিলেন? \n', 'বিচারকেরা কী কী বিষয় দেখে আমাকে গ্র্যান্ড ফিনালেতে পাঠিয়েছেন, সেটা তো বিচারকেরাই বলতে পারবেন। তবে গ্র্যান্ড ফিনালে শেষে পরের দিনের পার্টিতে গতবারের মিস ওয়ার্ল্ড ভারতের মানষী ছিল্লার আমাকে প্রশংসা করে বলেছিলেন যে আমার নাকি সবকিছুতেই স্বাভাবিকতা আছে। সৌন্দর্য, চলাফেরা, কথা বলা, আচার–আচারণ, হাসিখুশি—সবকিছই স্বাভাবিক। আর এই গুণই নাকি গ্র্যান্ড ফিনালেতে যেতে সহযোগিতা করেছে। তাছাড়া ওই বিশ্বসুন্দরী আমার আত্মবিশ্বাসও পছন্দ করেছেন। \n', 'এই যে এত এত দেশের সুন্দরীদের সঙ্গে প্রতিযোগিতায় অংশ নিলেন, তাঁদের কাছ থেকে কী নিয়ে এসেছেন? \n', 'তাঁরা ভালোবাসা দিয়েছেন। সবাই একে অপরের প্রতিযোগী হলেও, একসঙ্গে বোন, বন্ধুর মতো থেকেছি আমরা। একসঙ্গে ১১৮টি দেশ সম্পর্কে জানা সহজ নয়। কিন্তু এই প্রতিযোগিতায় গিয়ে আমি ১১৮টি দেশের মানুষের সঙ্গে মিশতে পেরেছি। তাঁদের আচার–আচরণ, সংস্কৃতি সম্পর্কে কিছুটা হলেও জানার সুযোগ পেয়েছি। এক জায়গায় বসে এই পাওয়াটাই আমার জন্য বড় ব্যাপার। \n', 'আগামী বছর যিনি যাবেন, তাঁর প্রস্তুতি সম্পর্কে কী বলবেন? \n', 'প্রতিযোগিতায় যাওয়ার শর্তগুলো পূরণ করতে হবে। প্রতিযোগিতায় অংশ নেওয়ার মানসিক প্রস্তুতি থাকতে হবে। ভালো মন–মানসিকতার একজন মানুষ হতে হবে। সামাজিক কাজের অভিজ্ঞতা থাকতে হবে। মানুষের পাশে থাকার মনোভাব থাকতে হবে। \n', 'এখন নিজের জীবনে কী পরিবর্তন দেখছেন? \n', 'পরিবারের সবার ছোট আমি। সবার আদরের। আগে তো দেশের মানুষ আমাকে এভাবে চিনতেন না। এখন অনেকেই চেনেন। মিস ওয়ার্ল্ড প্রতিযোগিতায় বিশ্বমঞ্চে প্রতিযোগিতা করেছি। বিষয়টি সবাই ইতিবাচকভাবে দেখছেন। সবার ভালোবাসা পাচ্ছি। সামাজিক কাজ হিসেবে প্রথমে অটিজম নিয়ে কাজ করার চেষ্টা করছি। এ ব্যাপারে অনেকেই সহযোগিতা করতে চাইছেন। এখন আমার দায়িত্ববোধ বেড়েছে। তবে ভাবিওনি, এই বয়সেই আমার কাঁধে এ ধরনের দায়িত্ব আসবে। \n', 'ব্যক্তিগতভাবে? নাকি কোনো সংগঠনের ব্যানারে অটিজম নিয়ে কাজ করবেন? \n', 'সংগঠনের ব্যানারেই করব। তবে এখনো সংগঠনের নাম ঠিক করিনি। কাজটি আগে। এ কারণে কাজ নিয়েই পরিকল্পনা করছি।\n', ' কাজগুলো গুছিয়ে এনে তারপর সংগঠনের নাম দেব। এই কাজে দেশের অনেকেই আমাকে সহযোগিতা করতে চাইছেন।', '\ufeff"নিজেকে শূন্য ভাবা প্রয়োজন"\n', '\n', 'প্রশ্ন: এ বছর জিরোসহ আপনার সিনেমার সংখ্যা চারটি। কেমন লাগছে?\n', '\n', 'আনুশকা শর্মা: হ্যাঁ, সত্যিই বছরটা স্পেশাল। পরি, সুই ধাগা, সঞ্জুর পর জিরো মুক্তির পথে। সঞ্জু ছাড়া বাকি তিনটি সিনেমাতেই আমি নিজেকে অন্যভাবে মেলে ধরেছি। সবার প্রশংসা পাচ্ছি। জিরোর ট্রেলার মুক্তির পরও দারুণ প্রতিক্রিয়া পাচ্ছি। তাই এই সিনেমা নিয়েও আমি খুব আশাবাদী। এতে আমি ‘সেরিব্রাল পালসি’তে আক্রান্ত এক রোগীর চরিত্রে অভিনয় করছি। এই রোগে আক্রান্তরা কেমন আচরণ করে, তাদের সীমাবদ্ধতা, অভিব্যক্তি, বাচনভঙ্গি—সব আমাকে জানতে হয়েছে। এ ধরনের রোগীদের ভেতর থেকে একটা ঝাঁকুনি আসে। আমাকে নিজে থেকে এই ঝাঁকুনি আনতে হয়েছিল। সব মিলিয়ে বেশ কষ্টকর ছিল কাজটি।\n', '\n', 'প্রশ্ন: ক্যারিয়ারের শুরুতে ইন্ডাস্ট্রি কি কখনো আপনাকে ‘জিরো’ অনুভব করিয়েছে?\n', '\n', 'আনুশকা শর্মা: শুরু থেকে সবাই আমার প্রশংসা করেছে, এমন নয়। করণই (জোহর) প্রথম আদিকে (আদিত্য চোপড়া) বলেছিল, আমাকে সিনেমায় না নিতে। পরে অবশ্য আদিত্য সিদ্ধান্ত বদলে ব্যান্ড বাজা বারাত সিনেমায় আমাকে নেয়। আসলে মানুষ অনেক বেশি তুল্যমূল্য বিচার করে, যা আমার একদমই পছন্দ নয়। তবে আমি মনে করি, প্রত্যেকের ‘জিরো’ ফিল করা উচিত। নিজেকে শূন্য ভাবা প্রয়োজন। তাহলেই আপনি ওপরে উঠতে পারবেন।\n', '\n', 'প্রশ্ন: শাহরুখের সঙ্গে এই নিয়ে চার নম্বর সিনেমায় আপনি অভিনয় করলেন। বলিউডের এই সুপারস্টারের কোন কোন গুণ আপনাকে আকর্ষিত করে?\n', '\n', 'আনুশকা শর্মা: শাহরুখ অসম্ভব কাজপাগল। আর নিজের পেশা নিয়ে খুবই আবেগপ্রবণ। এতটা উচ্চতায় গিয়ে আজও শাহরুখ একজন নবীন হয়ে সেটে আসেন।\n', '\n', 'প্রশ্ন: আপনি কি কখনো আপনার তারকাখ্যাতি মিস করবেন?\n', '\n', 'আনুশকা শর্মা: একদম নয়। কারণ, এর সঙ্গে আমার কোনো অ্যাটাচমেন্ট তৈরি হয়নি। আমি কোনো কিছুর দাসত্ব পছন্দ করি না। আমি আমার জীবনের শাহেনশাহ। শুধু বলার জন্য এটা বল', '\ufeff"যুক্তরাষ্ট্রের হাসপাতালে মিঠুন চক্রবর্তী"\n', '\n', 'গত ৬৬ বছরে কোমরের ওপর যথেষ্ট চাপ গেছে বলিউডের বরেণ্য তারকা মিঠুন চক্রবর্তীর। মেরুদণ্ডে ব্যথা পেয়েছিলেন আগেও। এবার আবারও মেরুদণ্ডে ব্যথার চিকিৎসা করাতে যুক্তরাষ্ট্রে গেলেন জনপ্রিয় এই অভিনেতা। \n', 'মেরুদণ্ডের ব্যথা আবারও বেড়ে যাওয়ায় তাঁকে সেখানে নিয়ে গেছে তাঁর পরিবার। জানা গেছে, পুরোপুরি সেরে না ওঠা পর্যন্ত লস অ্যাঞ্জেলেসের হাসপাতালেই থাকবেন তিনি। সেখানে ছেলে ও ছেলের বউয়ের তত্ত্বাবধানে রয়েছেন মিঠুন চক্রবর্তী।\n', '\n', '২০০৯ সালে মেরুদণ্ডে আঘাত পান মিঠুন চক্রবর্তী। ‘লাকি’ ছবির শুটিংয়ের একটি দৃশ্যে অভিনয় করতে গিয়েই ব্যথা পান তিনি। ২০১৬ সালে মেরুদণ্ডে ব্যথাজনিত কারণে আবারও তাঁকে হাসপাতালে ভর্তি করা হয়েছিল। \n', 'জানা গেছে, এবার লস অ্যাঞ্জেলেসে দ্রুত সুস্থ হয়ে উঠছেন তিনি। তবে পুরোপুরি সুস্থ হতে তার আরও কিছুটা সময় লাগবে।\n', 'বলিউড, টালিউড ও টেলিভিশনে মিঠুন চক্রবর্তীর অবদান অশেষ। সম্প্রতি বড় পর্দায় অনিয়মিত হয়ে গেলেও ছোট পর্দায় প্রায়ই দেখা যায় তাঁকে। ডান্স রিয়েলিটি শো ‘ড্যান্স ইন্ডিয়া ড্যান্স’-এর বিচারক ছিলেন তিনি। \n', 'শারীরিক অসুস্থতার কারণে ওই অনুষ্ঠান থেকে অব্যাহতি নেন তিনি। এমনকি রাজনীতি থেকেও নীরবে সরে দাঁড়িয়েছেন এই অভিনেতা।\n', '\n', 'মিঠুন চক্রবর্তীকে শেষ দেখা গেছে এ বছরের বলিউড ছবি ‘জিনিয়াস’-এ। আগামী বছর রাম গোপাল ভর্মা পরিচালিত একটি ভৌতিক ছবিতে দেখা যাবে তাঁকে। এ পর্যন্ত বহু ছবিতে অভিনয় করেছেন মিঠুন চক্রবর্তী। \n', '\ufeff"শেষ ছবি শেষ করা হলো না"\n', '\n', 'আধুনিক ও নান্দনিক দৃষ্টিভঙ্গি ছিল তাঁর\n', 'নাসির উদ্দীন ইউসুফ, নাট্য ব্যক্তিত্ব\n', 'সাইদুল আনাম টুটুলের নাম মুক্তিযোদ্ধার তালিকায় নেই। কিন্তু আমরা সবাই জানি, তিনি মুক্তিযোদ্ধা ছিলেন। তাঁর নাম যেন মুক্তিযোদ্ধাদের তালিকায় ওঠে, আমি আর টুটুল মিলে এ বিষয়ে কাজ করছিলাম। কিন্তু একজন কমান্ডার আর দুজন সাক্ষীর খোঁজ করা আর হলো না। তবে মুক্তিযোদ্ধাদের খাতায় তাঁর নাম আছে। রেশন নেওয়া, খাবার নেওয়া, অস্ত্র নেওয়ার তথ্য তো রয়েছেই। মুক্তিযুদ্ধের সময় তো তিনি ভিড়ে গেলেন মুস্তাফা মনোয়ারের সঙ্গে। পাপেট শো করে মুক্তিযোদ্ধাদের মনোবল বৃদ্ধি করার কাজটি করেছেন। \n', 'মুক্তিযুদ্ধ-পরবর্তীকালে আমরা যখন ঢাকা থিয়েটারের হয়ে সংবাদ কার্টুন আর সম্রাট ও প্রতিদ্বন্দ্বীগণ নাটক দুটি করি, তখন তিনি তাতে অভিনয় করেছিলেন। মুনতাসীর ফ্যান্টাসিতেও তিনি অভিনয় করেছেন। পরে তিনি চলে গেলেন ভারতের পুনেতে। ফিরে এলেন চলচ্চিত্র সম্পাদক হিসেবে। নাটকের সঙ্গে যোগাযোগ না থাকলেও অসাধারণ সব কাজ করেছেন চলচ্চিত্র আর নাটক নিয়ে। আধুনিক ও নান্দনিক দৃষ্টিভঙ্গি ছিল তাঁর। তাঁর নিজের পরিচালনায় আধিয়ার ছবিটি ছিল অসাধারণ। চলচ্চিত্রবিষয়ক যেকোনো আলোচনায় সে ছবির কথা উঠে আসে। টুটুলের মতো প্রতিভাবান শিল্পী যদি আরও সুযোগ পেতেন, তাহলে উপকৃত হতো আমাদের দেশ। ১৯৫০ সালে আমাদের দুজনেরই জন্ম। টুটুল আগে চলে গেলেন।\n', '\n', '\n', 'তাঁর মনে অনেক অভিমান ছিল\n', 'ফরিদুর রেজা সাগর, চ্যানেল আইয়ের ব্যবস্থাপনা পরিচালক \n', 'খুব অভিমান করে চলে গেলেন টুটুল ভাই। একটি ছবি করছিলেন তিনি। শেষ করে যেতে পারলেন না। অসুস্থ ছিলেন। আমি যখন তাঁর কথা ভাবি, তখন দেখতে পাই ডিআইটি চত্বরে দিনরাত পরিশ্রম করে চলেছেন। টেলিভিশনে ছোটদের অনুষ্ঠান করেছেন। মুক্তিযুদ্ধে গিয়েছিলেন। ফিরে এসে আবার টেলিভিশনে ছোটদের অনুষ্ঠান করেছেন। তাঁর মনে অনেক অভিমান ছিল। আরও অনেক কাজ করতে পারতেন টুটুল ভাই। কিন্তু সেই সুযোগ পেলেন না তিনি। \n', '\n', '\n', 'তিনি আমার গাইড হিসেবে কাজ করেছেন\n', '\n', '\n', 'মোরশেদুল ইসলাম, চলচ্চিত্র নির্মাতা\n', 'টুটুল ভাইয়ের সঙ্গে আমার নিবিড় সম্পর্ক। আমার প্রথম ছবি আগামীর কাজ করতে গিয়ে। প্রথম ছবি করার সময় আমার তো অভিজ্ঞতাই ছিল না। সে সময় আগামীর শুধু সম্পাদনাই নয়, তিনি আমার গাইড হিসেবে কাজ করেছেন। এরপর আমার দীপু নাম্বার টু, দুখাই ছবিরও সম্পাদক ছিলেন তিনি। বাংলাদেশের উল্লেখযোগ্য অনেক ছবিরই সম্পাদক ছিলেন তিনি। অসংখ্য গুণগত মানে উত্তীর্ণ টেলিনাটক, যেমন সেকু সেকান্দর, সুখের নোঙ্গর, নাল পিরান তিনি করেছেন। ২০০৩ সালে তাঁর পরিচালনায় আধিয়ার ছবিটি ছিল প্রশংসিত। দ্বিতীয় ছবির জন্য দীর্ঘদিন অপেক্ষা করতে হয়েছে টুটুল ভাইকে। তবে অসুস্থ শরীরেই তিনি দারুণ উৎসাহ-উদ্দীপনা নিয়ে ঝাঁপিয়ে পড়েছিলেন ছবির কাজে।\n', '\n', '\n', '\n', 'এভাবে চলে যাবেন, ভাবতেও পারিনি\n', 'গাজী রাকায়েত, অভিনেতা, নাট্য নির্মাতা\n', 'টুটুল ভাই বাংলাদেশের চলচ্চিত্র, নাটক-সবকিছু মিলে অসাধারণ এক মেধাবী মানুষ। সম্প্রতি অনুদানে কালবেলা ছবিটি করছিলেন। আমি যতটুকু জানি, একটি গানের দৃশ্যই শুধু বাকি ছিল। বাদবাকি শুটিং শেষ। নিজের দ্বিতীয় ছবিটি শেষ করতে পারলেন না টুটুল ভাই। তিনি ছিলেন অসাধারণ অভিনেতা, সংগঠক, চলচ্চিত্র সম্পাদক। তাঁর চলে যাওয়া এক বিরাট ক্ষতি। এক সপ্তাহ আগে তাঁর ছবিটি নিয়ে কথা হচ্ছিল। এখনো মনে হয়, এই তো, টুটুল ভাই কাছেই বসে আছেন। কথা বলছেন আমার সঙ্গে। বলছেন তাঁর স্বপ্নের কথা। কিন্তু তিনি এভাবে চলে যাবেন, ভাবতেও পারিনি।\n', '\n', '\n', '\n', 'ব্যতিক্রমী কাজ করতে পারতেন\n', '\n', '\n', 'একটা বিজ্ঞাপনের মাধ্যমে তাঁর সঙ্গে পরিচয়। তখনই দেখেছি অত্যন্ত নম্র-ভদ্র খুব চুপচাপ টাইপের একজন মানুষ। \n', 'তাঁর আধিয়ার ছবিতে কাজ করেছি। প্রত্যেক আর্টিস্টকেই তিনি খুব সম্মান করতেন। বিষয়টা খুব ভালো লেগেছে।\n', ' আমার চরিত্রটি নিয়ে তিনি আলোচনা করতেন আমার সঙ্গে, যা আমাদের এখানে কম দেখা যায়। \n', 'প্রতিটি কাজের যে একটা হোমওয়ার্ক থাকে, সেটা তিনি করতেন। ছবির দৃশ্যগুলো এত চমৎকার করে চিত্রায়িত করেছিলেন, আমার খুব ভালো লেগেছিল।\n', ' ছবিটা ছিল সব ছবি থেকে আলাদা। তিনি একটু ব্যতিক্রমী কাজ করতে পারতেন', '\ufeff"বড়দিনের আয়োজন"\n', '\n', 'আজ মঙ্গলবার খ্রিষ্টধর্মাবলম্বীদের ধর্মীয় উৎসব বড়দিন। এ উপলক্ষে বিভিন্ন টেলিভিশন চ্যানেলে আয়োজন করা হয়েছে নানা ধরনের অনুষ্ঠানমালা।\n', '\n', 'টেলিছবি\n', 'নাগরিক টিভিতে রাত ১১টায় প্রচারিত হবে বিশেষ টেলিছবি পূর্ণতা। এটি রচনা করেছেন ফাইয়াদুজ্জামান তামিম এবং পরিচালনা করেছেন এফ জামান তাপস। এতে অভিনয় করেছেন জোভান, মেহ্জাবীন চৌধুরী, সৈয়দ শুভ্র, চমক তারাসহ অনেকেই।\n', '\n', 'নাচের অনুষ্ঠান ও চলচ্চিত্র\n', 'দুরন্ত টেলিভিশনে প্রচারিত হবে বিশেষ নৃত্যানুষ্ঠান ‘আজি শুভদিনে’। অনুষ্ঠানটিতে নৃত্য পরিবেশন করবে নৃত্য সংগঠন ‘কল্পতরু’র নৃত্যশিল্পী রুদমিলা প্রিয়ন্তি চৌধুরী, নোহলী ইসলাস শ্রেয়া, সুমাইয়া আক্তার শোভা, আমিরা মাহমুদ, আনুদিয়া আনুভ, আবেয়া আকন্দ, মধুরিমা রয়সহ অনেকে। \n', 'বড়দিন উপলক্ষে দুরন্ত সিনেমার সময়ে চার দিনব্যাপী থাকছে মজার মজার সব সিনেমা। লুক হুস টকিং নাও সিনেমাটি প্রচারিত হবে আজ বেলা ৩টায়। আ ক্রিসমাস ক্যারোল দেখানো হবে আজ রাত ১০টায় এবং পরদিন বুধবার বেলা ৩টায়। ফ্রোজেন ইন টাইম এবং দ্য নটি লিস্ট প্রচারিত হবে যথাক্রমে বুধবার রাত ১০টায় এবং বৃহস্পতিবার বেলা ৩টায়। সব কটি সিনেমাই বাংলায় ডাবিং।\n', '\n', 'ম্যাগাজিন ও সংগীতানুষ্ঠান\n', 'মাছরাঙা টেলিভিশনে রাত ৯টায় প্রচারিত হবে বিশেষ ম্যাগাজিন অনুষ্ঠান ‘ঈশ্বর মানুষ হয়েছেন’। এটি উপস্থাপনা করেছেন লিজা তালুকদার। অনুষ্ঠানে অংশ নিয়েছেন অণিমা মুক্তি গোমেজ, দেবলীনা সুর, অনিরুদ্ধ সেনগুপ্ত প্রমুখ। এনটিভিতে বেলা ১টা ১৫ মিনিটে প্রচারিত হবে ‘আশার আলো’ নামে একটি ম্যাগাজিন অনুষ্ঠান। আরটিভিতে সকাল ৯টায় প্রচারিত হবে প্রার্থনা সংগীত ‘বড়দিন এসেছে’। \n', 'বাংলাভিশনে বেলা ১১টায় লোকসংগীতশিল্পী অণিমা মুক্তি গোমেজ। গান শোনাবেন ‘সকাল বেলার রোদ্দুর’ অনুষ্ঠানে। বিকেল ৪টায় প্রচারিত হবে বিশেষ অনুষ্ঠান ‘উৎসবে বড় দিন’। অনুষ্ঠানটি সঞ্চালনা করেছেন ফাদার কমল কোড়াইয়া।\n', '\ufeff"বিটলসকে নিয়ে সিনেমা"\n', '\n', 'দুনিয়া কাঁপানো ব্রিটিশ ব্যান্ড বিটলসকে নিয়ে চলচ্চিত্র নির্মাণ করতে যাচ্ছেন ‘দ্য লর্ড অব দ্য রিংস’ ছবির নির্মাতা পিটার জ্যাকসন। \n', 'এক বিবৃতিতে এই নির্মাতা জানান, শিগগিরই তিনি বিটলস ব্যান্ডের শেষ অ্যালবাম ‘লেট ইট বি’র রেকর্ডিংয়ের সময়কার কিছু ঘটনা নিয়ে সিনেমা বানাবেন। তবে সেটা তথ্যচিত্র হবে, নাকি পূর্ণদৈর্ঘ্য চলচ্চিত্র, তা স্পষ্ট করেননি এই নির্মাতা।\n', '\n', '১৯৬৯ সালে বিটলস ব্যান্ড তাদের শেষ অ্যালবাম লেট ইট বি রেকর্ড করে। পিটার জ্যাকসন জানান, সেই সময়কার উত্তেজনাপূর্ণ রেকর্ডিং মুহূর্তগুলো তিনি তাঁর ছবিতে তুলে ধরবেন। \n', 'ছবিটি নির্মাণের জন্য পিটার সাহায্য নেবেন সেই সময় ধারণ করা বিটলস সদস্যদের ৫৫ ঘণ্টার অপ্রকাশিত ফুটেজ। এই ফুটেজ ধারণের এক বছর পরই ভেঙে যায় ইতিহাসের সর্বকালের সেরা এই বয়ব্যান্ড। \n', 'পিটার বলেন, ‘নতুন চলচ্চিত্রটি বিটলস ভক্তদের টাইম মেশিনে করে ফিরিয়ে নিয়ে যাবে ১৯৬৯ সালে। ভক্তরা প্রিয় দল ও এর সদস্যদের এমনভাবে পর্দায় দেখবেন, যেভাবে দেখার স্বপ্ন দেখে এসেছেন তাঁরা।’\n', '\n', 'বলা হয়ে থাকে, লেট ইট বি অ্যালবামের গানগুলো ধারণের সময় বিটলস ব্যান্ড প্রচণ্ড অস্থিরতা আর দ্বিধার মধ্য দিয়ে যাচ্ছিল। ভাঙনের দ্বারপ্রান্তে ছিল দলটি। \n', 'সেই সময়কে দলের সদস্য জর্জ হ্যারিসন ‘সবচেয়ে বাজে অধ্যায়’ বলে আখ্যা দিয়েছেন, আর জন লেনন বলেছেন ‘নরকে কাটানো দিন’। কিন্তু নির্মাতা পিটার জ্যাকসন সেই অস্থিরতা আর সংকটকে তাঁর ছবিতে একেবারেই দেখাতে চান না। \n', 'তাঁর ভাষায়, বাস্তবতা নাকি অতটা কঠিন ছিল না। পিটার বলেন, ‘অবশ্যই কিছুটা সংকট তো ছিলই সে সময় বিটলসে। \n', 'কিন্তু রেকর্ডিং সেশনে জন লেনন, পল ম্যাককার্টনি, জর্জ হ্যারিসন, রিংগো স্টাররা যেভাবে গান বানাতেন, বাজাতেন, গাইতেন সেই সৃষ্টির উন্মাদনা, উচ্ছ্বাসের মুহূর্ত সংকট-অস্থিরতার চেয়েও বেশি প্রাণবন্ত আর আনন্দের ছিল। আমি সেটাই দেখাব এবার।’\n', '\n', 'বিটলস ব্যান্ড চেয়েছিল দ্য লর্ড অব দ্য রিংস-এর সিনেমা স্বত্ব কিনতে। দলের সদস্যদের ইচ্ছা ছিল তাঁরা এই ট্রিলজি অবলম্বনে বানানো ছবিতে অভিনয় করবেন। কিন্তু লেখক জে আর আর টলকিন সে সময় বিটলসের সেই প্রস্তাবে রাজি হননি। ফিরিয়ে দেন বিটলস ব্যান্ডকে।\n', '\n', 'বেশ কয়েক দশক পরে গিয়ে সেই লর্ড অব দ্য রিংস-এর সিনেমা স্বত্ব পেয়ে যান পিটার জ্যাকসন। এই ট্রিলজিকে বড় পর্দায় এনে বিশ্বজুড়ে সাড়া ফেলে দেন তিনি, গড়েন ইতিহাস।\n', '\n', 'বিটলসের স্বপ্নের গল্প নিয়ে সিনেমা বানানো সেই পিটার জ্যাকসনই এবার দলটিকে নিয়ে চলচ্চিত্র নির্মাণ করবেন। ছবিতে বিটলসের শেষ দিকের রেকর্ডিং সেশনে কাটানো দিনগুলোকে দেখানো হবে।\n', '\n', 'পিটার জ্যাকসনের সবচেয়ে প্রিয় ব্যান্ড বিটলস। বিভিন্ন সময় পিটার জানিয়েছেন, খুব একটা গান শোনেন না তিনি। একমাত্র বিটলস শুনেই বড় হয়েছেন তিনি। যেকোনো সময়, যেকোনো পরিস্থিতে বিটলসের গান শুনতে পারেন পিটার।\n', '\ufeff"সিঙ্গাপুরে দেখানো হবে ‘দহন’"\n', '\n', 'এখনো দেশের বেশ কিছু প্রেক্ষাগৃহে প্রদর্শিত হচ্ছে সিয়াম ও পূজা অভিনীত ‘দহন’। দুই সপ্তাহ আগে কানাডায় প্রদর্শিত হয়েছে ছবিটি। এবার সিঙ্গাপুরে প্রদর্শিত হবে। রায়হান রাফি পরিচালিত সিনেমাটি সেখানে ৫ ও ৬ ফেব্রুয়ারি দেখানো হবে। \n', 'ছবির প্রযোজনা প্রতিষ্ঠান জাজ মাল্টিমিডিয়া সূত্র বিষয়টি নিশ্চিত করেছে। প্রতিষ্ঠানটির ব্যবস্থাপক আবু বকর জানান, সিঙ্গাপুরের কার্নিভাল সিনেমা ও পুঙ্গলে ছবিটির চারটি শো হবে।\n', '\n', 'আবু বকর বলেন, ‘দেশে দহন বেশ আলোচিত হয়েছে। \n', 'এ কারণে দেশের বাইরে বাংলা ভাষাভাষী দর্শকের কাছে আগ্রহ তৈরি হয়েছে ছবিটি ঘিরে। কানাডায় বেশ প্রশংসা পেয়েছে। সামনে মধ্যপ্রাচ্যেরও বেশ কয়েকটি শহরে প্রদর্শিত হবে এটি। এভাবেই সারা বিশ্বে নানা প্রান্তে ছড়িয়ে যাবে বাংলা সিনেমা।\n', '‘দহন’ ছবিতে আরও অভিনয় করেছেন তারিক আনাম খান, নীমা রহমান, ফজলুর রহমান বাবু, মম, শিমুল খান, রিপা রাজ প্রমুখ।\n', '\ufeff"শুটিং শেষে রোমাঞ্চকর টুইট"\n', '\n', 'প্রথম নারী সুপারহিরো হিসেবে পর্দায় এসেই বাজিমাত করেন হলিউড অভিনেত্রী গাল গ্যাদত। ওয়ান্ডার ওম্যান দিয়ে দর্শকের হৃদয় জয় করেছিলেন। সেই সিনেমার শুটিং ছিল তাঁর কাছে অনন্য। এবার সেই ছবির সিক্যুয়েলে অভিনয় করে আরও রোমাঞ্চকর অনুভূতি হয়েছে তাঁর। \n', 'শুটিং শেষের দিন সে অভিজ্ঞতা জানালেন টুইটারে।\n', '\n', 'ওয়ান্ডার ওম্যান ১৯৮৪ সিনেমার শুটিং শেষ হয়েছে গত রোববার। গাল গ্যাদত শেষ দিনের শুটিংয়ের একটি ছবি পোস্ট করেন এবং চমৎকার একটি টুইট করেন। \n', 'তিনি লেখেন, ‘আমরা আবার একটি অসাধারণ কাজ শেষ করলাম। প্রথমবারের ওয়ান্ডার ওম্যান-এর শুটিং ছিল অসাধারণ। এবারের অভিজ্ঞতা আরও সুন্দর ও রোমাঞ্চকর।’ কোথায় কোথায় শুটিং হয়েছে সিনেমাটির, তা নিয়েও গাল গ্যাদত টুইটে লেখেন। \n', 'তিনি লেখেন, ‘আমরা ৩টি দেশের ৪টি ভিন্ন ভিন্ন জায়গায় শুটিং করেছি।\n', ' আমি খুবই ভাগ্যবান ও গর্বিত যে প্রতিদিন প্রায় ১ হাজার কলাকুশলী ছবির সেটে হাজির হতেন। সিনেমার জন্য তাঁদের সবটুকু দেওয়ার চেষ্টা করতেন তাঁরা।’ গ্যাদত ছবির পরিচালক প্যাটি জেনকিনসকেও ধন্যবাদ জানান, এত অসাধারণ ছবি তৈরির জন্য। \n', 'গ্যাদত লেখেন, ‘আমি খুবই সৌভাগ্যবান যে, তাঁর মতো একজন পরিচালকের ছবিতে কাজ করছি। তিনি সব সময় আমাদের ভরসার জায়গা। কঠিন জায়গাগুলো পার করতে তিনি আমাদের সাহায্য করেছেন। আর প্রতিদিন অসাধারণ সব সৃজনশীল ভাবনা নিয়ে হাজির হতেন। \n', 'আমি তাঁকে বন্ধু হিসেবে ভাবতে পেরে খুবই আনন্দিত।’\n', '\ufeff"শামীম কীভাবে মোশাররফ করিম হলো"\n', ' উত্তরার বাসায় পা দিতেই বোঝা গেল মানুষে গমগম করছে। সবাইকে নিয়ে খেতে বসেছেন মোশাররফ করিম। খাবারের মেনু: লাউশাক ভাজি, বাঁধাকপি ও শিম ভাজি। বোয়াল মাছের ঝোল, মুরগির তরকারি এবং গরুর ঝুরি মাংস। মোশাররফ করিম অল্প পরিমাণে সবই খেলেন। পাশে তাঁর ছেলেকে খাইয়ে দিচ্ছেন দাদি। সেদিকেও খেয়াল রাখলেন। খেতে খেতে চলল পারিবারিক আলাপ।\n', '\n', 'মোশাররফ করিমের বাসার ওপরের তলায় তাঁর অফিস। প্রযোজনা প্রতিষ্ঠান এম প্রোডাকশন। কথা হলো, সেখানে বসেই আলাপ করবেন।\n', '\n', 'অগোছালো অফিস, গোছানো আলাপ\n', '\n', 'অফিসটা এখনো গোছানো শেষ হয়নি। অন্দরসজ্জা চলছে। এরই মধ্যে এডিটিং প্যানেলসহ অনেক কিছুই বসে গেছে। আমরা বসতে বসতে ওপরে চলে এলেন মোশাররফ। বললেন, ‘এই প্রোডাকশন হাউসের লোগো আমার নিজের হাতে ডিজাইন করা।’\n', '\n', 'সেটা দেখতে দেখতে জানতে চাই, আপনার তো হরদম শুটিং লেগেই আছে। লোগো ডিজাইন করার মতো সময় পান? উত্তর প্রস্তুত ছিল তাঁর কাছে। ‘কিছুদিন ধরে চেষ্টা করছি কাজ কম করার। করলেও সেটা অবশ্যই চিত্রনাট্য পড়ে, জেনে এবং বুঝে। পছন্দ হলে তবেই শুটিংয়ে যাচ্ছি।’\n', '\n', 'গত এক বছরে এই বদলটা চোখে পড়েছে। কাজ কমিয়েছেন। দেশে–বিদেশে নিয়মিত ঘুরে বেড়িয়েছেন। পরিবারকে সময় দিয়েছেন। তিনি মনে করিয়ে দিলেন, ‘এক বছর আগে প্রথম আলোকে বলেছিলাম, আমার পরিকল্পনা নিয়ে। সেটা বাস্তবায়ন করার চেষ্টা করেছি। সামনে আরও সচেতন হব।’\n', '\n', 'তারকা হওয়ার পর সবাই মোশাররফের খোঁজখবর জানেন। আমরা ওই সময়ের গল্প শুনতে চাই, যখন তিনি তারকা ছিলেন না। একজন মোশাররফ করিম হয়ে ওঠার জন্য আপনার প্রস্তুতি কেমন ছিল?\n', '\n', 'কিছুক্ষণ ভাবেন মোশাররফ করিম। ‘প্রায়ই আমাকে অনেকে একটা কথা বলতে চায়, আমি অনেক স্ট্রাগল করে বড় হয়েছি। এটা ঠিক নয়। আমি আসলে স্ট্রাগল করা ছেলে নই। আমার যা ভালো লাগে আমি তা–ই করি। যেমন আমাকে ছোটবেলায় কখনো বাজারে পাঠাতে পারত না কেউ। আমার দর-কষাকষি ভালো লাগে না। এখনো যে এসির মধ্যে বাজার, সেখানেও ভালো লাগে না। কিন্তু আমি যখন নাটকের দলে যোগ দিই, তখন থাকতাম খিলগাঁওয়ে। দলের মহড়া হতো নীলক্ষেতে। অনেক দিন আমি হেঁটে হেঁটে গিয়েছি সেখানে। যদি কেউ বলে এই হেঁটে যাওয়া স্ট্রাগল, তাহলে সেটা আমি মানব না। হেঁটে যেতেই আমার আনন্দ লাগত। তো যেটা করে আনন্দ পেতাম বা পাই, সেটা কী করে স্ট্রাগল হয়?’ একটানা বলে থামেন তিনি।\n', '\n', 'মোশাররফ করিম ছোটবেলায় থেকেছেন ঢাকায়। তারপর পঞ্চম শ্রেণি থেকে দশম শ্রেণি পর্যন্ত পড়েছেন গ্রামের স্কুলে। এসএসসির পর এসে উঠেছেন ঢাকার খিলগাঁওয়ের বড় ভাইয়ের বাসায়। এইচএসসিতে ভর্তি হয়েছিলেন তেজগাঁও কলেজে। পাশাপাশি নাট্যকেন্দ্রের দলে। তারপর পড়েছেন ঢাকা কলেজে।\n', '\n', 'নিজের আরও একটা তথ্য দিলেন মোশাররফ, ‘আমাকে নিয়ে আমার পরিবার বা আত্মীয়স্বজন কারও কোনো আশা–ভরসা ছিল না। আমাকে দিয়ে কিছু হবে বা জীবনে কিছু একটা করতে পারব, এটা কেউ ভাবতেই পারত না। তারাও অনেকটা হতাশা থেকেই আমাকে ছেড়ে দিয়ে রাখত। আমিও চলতাম আমার মতো। আমি যেটা ভালোবাসি না বা পছন্দ করি না, সেটা আমি করতে পারি না। আমার লাভের চেয়ে ভালো লাগাটা বেশি গুরুত্বপূর্ণ।’মোশাররফ করিম\n', 'মোশাররফ করিম\n', '\n', 'শামীম থেকে মোশাররফ করিম\n', '\n', 'ডাক নাম ছিল শামীম। এই নামেই চিনতেন পরিবার, বন্ধু এবং কাছের মানুষেরা। এখনো চেনে। তবে সেটা ছাপিয়ে সারা দেশের মানুষের কাছে তিনি মোশাররফ করিম। শামীম থেকে কীভাবে হয়ে গেলেন মোশাররফ করিম?\n', '\n', 'বললেন, ‘আমার ডাক নাম শামীম। আর সার্টিফিকেট নাম মোশাররফ হোসেন। আমার বাবার নাম আব্দুল করিম। বাবা মঞ্চে অভিনয় করতেন। কিন্তু তাঁর অভিনয় দেখার সৌভাগ্য আমার হয়নি। তাঁর আবৃত্তি শুনেছি। দারুণ দরাজ গলা ছিল বাবার। আমি যখন পুরোপুরি অভিনয় শুরু করি, তখন মনে হয় বাবার কিছু একটা আমার সঙ্গে থাকুক। এই ভাবনা থেকেই তাঁর নামের একটা অংশ নিজের নামের সঙ্গে লাগিয়ে নিই। পুরো নাম হয়ে যায় মোশাররফ করিম। তারপর থেকে এই নামেই পরিচিত হয়ে যাই।’\n', '\n', 'জানালেন, ২০০৩–০৪ সালের দিকে পুরোদমে টেলিভিশন নাটকে অভিনয় শুরু করেন তিনি। ক্যারাম নাটকটি জীবনের টার্নিং পয়েন্ট। ওই সময়টাতেই বদলে ফেলেন নাম। তার আগে থিয়েটারের মানুষও তাঁকে চিনত মোশাররফ হোসেন নামে। কেউ কেউ ডাকতেন শামীমও। এখনো পরিবারের সবাই তাঁকে শামীম নামেই ডাকেন।থিয়েটারের শুরুর দিকে মোশাররফ যখন শামীম\n', 'থিয়েটারের শুরুর দিকে মোশাররফ যখন শামীম\n', '\n', 'অভিনয় থেকে অভিনয়\n', '\n', 'মোশাররফ করিমের ভাষায়, আক্ষরিক অর্থেই ছোটবেলা থেকে অভিনয়ই তাঁর জীবন। তখন যাত্রায় অভিনয় করতেন। একদম পেশাদার যাত্রাপালা। লোকে টিকিট কেটে সেই যাত্রাপালা দেখত। তারপর এলেন থিয়েটারে। এখন টেলিভিশনে। বলেন, ‘আমার কাছে থিয়েটার হচ্ছে এমন জায়গা, যেখানে অভিনয় করতে, এমনকি যেকোনো কাজ করতেই ভালো লাগত। আমার মনে হতো, আমি একটা দারুণ কাজ করছি। একজন কবি বা লেখক একটা লাইন বা কবিতা লেখার পর যে আনন্দটা পান, মঞ্চ তো আমাকে প্রতিদিন সে আনন্দ দিত। ১৯৯০ সালে থেকে সেই অনুভূতি নিয়ে আমি বড় হয়েছি।’\n', '\n', 'নাট্যকেন্দ্রের নাম তখনো ঠিক করা হয়নি। শুরু হয়েছে ফরম বিতরণ। প্রায় চৌদ্দ–পনেরো শ ছেলেমেয়ে ফরম সংগ্রহ করেছিলেন সেবার। সবাইকে ধাপে ধাপে ডাকা হলো। তাঁদের মধ্যে এখনকার জনপ্রিয় অভিনেতা জাহিদ হাসান ও মোশাররফ করিমও ছিলেন। সাক্ষাৎকারের স্মৃতি মনে করে মোশাররফ বললেন, ‘আমাদের সাক্ষাৎকার নিচ্ছিলেন হুমায়ুন ফরীদি ও তারিক আনাম খান ভাই। ফরীদি ভাই জানতে চাইলেন, ঢাকায় আমি কী কী নাটক দেখেছি। প্রিয় লেখক কে? যত দূর মনে পড়ে প্রিয় লেখকের নামের জায়গায় মানিক বন্দ্যোপাধ্যায়ের নাম বলেছিলাম।’ তারপর মঞ্চে প্রথম অভিনয় করেছেন বিচ্ছু নাটকে। একে একে নাট্যকেন্দ্রের অনেক নাটক নিয়েই মঞ্চে উঠেছেন আজকের জনপ্রিয় অভিনেতা মোশাররফ করিম।\n', '\n', 'উড়ে বেড়ানো জীবন\n', '\n', 'পুরোদস্তুর অভিনেতা হওয়ার আগে শিক্ষকতা করেছেন মোশাররফ করিম। তবে সেটা টিউশনি ও কোচিং সেন্টারের শিক্ষক। এর আগে খণ্ডকালীন জরিপের কাজ করেছেন। হয়েছিলেন এইডসবিষয়ক ক্যাম্পেইনের একজন সমন্বয়কারী। করেছেন চেয়ারম্যান প্রার্থীর নির্বাচনী পোস্টার ডিজাইন।\n', '\n', 'মজা করে জুতা দেখে ভাগ৵ বলে দিতে পারতেন মোশাররফ করিম। একটা মজার জীবন পার করে এসেছেন উল্লেখ করে বলেন, ‘আমি মাঝেমধ্যে ভাবি, তখন কি আমি খুব কষ্টে ছিলাম, খারাপ সময় যেত আমার? আমি সেটা খুঁজে পাই না। আমার কাছে তো মনে হয় ওটা একটা দুর্দান্ত জীবন ছিল আমার। অনেক বেশি মুক্ত ও স্বাধীন জীবনযাপন ছিল। অর্থ মানুষের জীবনে জরুরি, কিন্তু খুব যে জরুরি, এটা বলব না। বেঁচে থাকার জন্য যতটা জরুরি, সেটা হলেই তো যথেষ্ট। টাকা এলে খরচ করবে, এটাই স্বাভাবিক, টাকার জন্য জোরজবরদস্তির কিছু নেই।’\n', '\n', 'টাকার প্রশ্ন আসতেই জানতে চাই, কিন্তু আপনাকে নিয়ে একটা অভিযোগ আছে, নাটকে সবচেয়ে বেশি সম্মানী আপনি পান। নাটকের অর্ধেক বাজেট আপনাকে সম্মানী হিসেবে দিতে হয়। ‘আমার সম্মানী কিন্তু আমি বাড়াইনি। আমি কোনো দিনই বলিনি আমাকে এত টাকা দাও। আমার সম্মানী বাড়িয়েছেন প্রযোজক ও পরিচালকেরা। এটাও তো সত্য, আমার অভিনীত নাটক বেশি দামে বিক্রিও হয়। সবকিছুরই একটা ব্যালেন্স করতে হবে।’ বলেন মোশাররফ করিম।\n', '\n', 'কেন এত জনপ্রিয় মোশাররফ?\n', '\n', 'টেলিভিশন নাটকের এ সময়ের জনপ্রিয় অভিনেতা মোশাররফ করিম। এটা নতুন তথ্য নয়। কয়েক বছর ধরেই এই জায়গাটা পাকাপোক্ত করে ধরে রেখেছেন তিনি। কোথাও হাঁটলে, দাঁড়ালে বোঝা যায় তাঁর জনপ্রিয়তা কতটা। জানতে চাই, মোশাররফ করিম এত জনপ্রিয় কেন? সেই উত্তর তিনিও দিতে পারলেন না। ‘আমি ঠিক জানি না কেন মানুষ আমাকে পছন্দ করেন। সৃষ্টিকর্তা ভালো বলতে পারবেন। অনেক সময় কাজ করে নিজের তৃপ্তি আসে না। মনে হয়, আরও ভালো করা যেত হয়তো। সেই জায়গা থেকে এত জনপ্রিয়তার জন্য সৃষ্টিকর্তা ও ভক্তদের প্রতি কৃতজ্ঞতা জানাই।’\n', '\n', 'শেষ প্রশ্ন হিসেবে জানতে চাই, অনেকেই মোশাররফ করিমের মতো হতে চায়। তাদের জন্য আপনার বক্তব্য কী?\n', '\n', '‘আমার প্রথম কথা হলো, মোশাররফ করিম হওয়ার চেষ্টা না করা। কারণ এই পৃথিবীর প্রতিটি মানুষ আলাদা। সবার মধ্যেই সূক্ষ্ম কোনো গুণ নিশ্চয়ই রয়েছে। সেটা বের করে প্রকাশ করা জরুরি। মাথায় রাখতে হবে, কাঁঠাল কিন্তু চৈত্র মাসে বলে না, আমি কেন পাকি না। প্রকৃতির নিয়মে সে জ্যৈষ্ঠ মাসেই পাকবে। একমাত্র মানুষই চৈত্র মাস অর্থাৎ অসময়ে চিৎকার করে। আমি পাকি না কেন? তাই সময়মতো ভালোবাসা দিয়ে অপেক্ষা করতে হবে। নিশ্চয়ই তুমি জ্বলে উঠবে।’']

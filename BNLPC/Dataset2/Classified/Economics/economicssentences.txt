['\ufeffবাংলাদেশে বড় বিনিয়োগে আদানি-উইলমার\n', '\n', '\n', 'বঙ্গবন্ধু শেখ মুজিব শিল্পনগরে বড় ধরনের বিনিয়োগে যাচ্ছে ভারতের আদানি ও সিঙ্গাপুরের উইলমারের যৌথ উদ্যোগের কোম্পানি বাংলাদেশ এডিবল অয়েল লিমিটেড (বিইওএল)। প্রতিষ্ঠানটি সেখানে ১০০ একর জমি ইজারা নিচ্ছে, যাতে ভোজ্যতেল ও খাদ্য প্রক্রিয়াকরণ কারখানা করবে তারা। প্রাথমিকভাবে তাদের বিনিয়োগের পরিকল্পনা মোট ৪০ কোটি মার্কিন ডলার, যা বাংলাদেশি মুদ্রায় প্রায় ৩ হাজার ৪০০ কোটি টাকা।\n', '\n', '২০১৮ সালের মার্চে প্রধানমন্ত্রী শেখ হাসিনার সিঙ্গাপুর সফরকালে আদানি-উইলমারের এ বিনিয়োগ প্রস্তাব আসে। তখন উইলমার বাংলাদেশে বিনিয়োগের জন্য প্রধানমন্ত্রীর কাছে জমি চায়। প্রধানমন্ত্রীও তাদের আশ্বাস দেন। এরপর প্রতিষ্ঠানটির কর্মকর্তারা বাংলাদেশে এসে বিনিয়োগের বিষয়টি চূড়ান্ত করেন।\n', '\n', 'বাংলাদেশ অর্থনৈতিক অঞ্চল কর্তৃপক্ষের (বেজা) সঙ্গে জমি বরাদ্দের বিষয়ে আজ সোমবার একটি চুক্তি সই হবে। বেজার নির্বাহী চেয়ারম্যান পবন চৌধুরী বলেন, আদানি-উইলমার শুরুতে ৫০ একর জমি চেয়েছিল। পরে বঙ্গবন্ধু শিল্পনগরের উন্নয়ন পরিকল্পনা দেখে তারা ১০০ একর জমি চায়। সরকার জমি ইজারা দেওয়ার বিষয়টি অনুমোদন দিয়েছে। তিনি বলেন, আদানি-উইলমারের বিনিয়োগ বাংলাদেশে বিদেশি বিনিয়োগকে উৎসাহিত করবে। বিশেষ করে অর্থনৈতিক অঞ্চলে।\n', '\n', 'আদানি ভারতের বন্দর পরিচালনাকারী শীর্ষ কোম্পানি। ভারত ছাড়াও বিভিন্ন দেশে তাদের ব্যবসা আছে। অন্যদিকে উইলমার সিঙ্গাপুরের বড় কোম্পানিগুলোর একটি, যাদের মূল ব্যবসা কৃষি প্রক্রিয়াকরণ শিল্পে। ১৯৯৯ সালে এই ব্যবসায়িক গোষ্ঠী মিলে আদানি-উইলমার লিমিটেড (এডব্লিউএল) নামের একটি কোম্পানি গঠন করে। ওয়েবসাইটে দেওয়া তথ্য অনুযায়ী, বিভিন্ন দেশে কোম্পানিটির ৪৫০টি কারখানা রয়েছে। পাশাপাশি ভারত, চীন, ইন্দোনেশিয়াসহ বিশ্বের ৫০টি দেশে তাদের বিস্তৃত সরবরাহব্যবস্থা আছে। ভোজ্যতেল ব্যবসায় তারা এশিয়ার শীর্ষস্থানীয় প্রতিষ্ঠান।\n', '\n', 'বাংলাদেশ এডিবল অয়েলের প্রস্তাবিত কোম্পানির নাম আদানি–উইলমার বাংলাদেশ লিমিটেড। জমি বরাদ্দ নেওয়ার জন্য দেওয়া প্রস্তাবে বলা হয়েছে, তারা তিন বছরে প্রকল্প বাস্তবায়ন করবে। ইজারা নেওয়া জমিতে তারা কারখানা, প্রশাসনিক ভবন, বর্জ্য পরিশোধনাগার, থাকার জায়গা, প্রশিক্ষণ কেন্দ্র ইত্যাদি নির্মাণ করবে। কারখানায় উৎপাদিত পণ্যের একটি অংশ তারা রপ্তানি করবে। বড় অংশ স্থানীয় বাজারে বিক্রি করবে।\n', '\n', 'বঙ্গবন্ধু শিল্পনগরে বাংলাদেশ এডিবল অয়েল জমি নিচ্ছে বার্ষিক ইজারামূল্যের ভিত্তিতে। তারা অনুন্নত জমি নেবে, যা ভরাট করে উন্নত করবে নিজেরাই। তাদের কারখানায় কাজ পাবেন প্রায় সাড়ে তিন হাজার মানুষ।\n', '\n', 'বাংলাদেশ এডিবল অয়েল এ দেশের ক্রেতাদের কাছে সুপরিচিত তাদের ভোজ্যতেল ব্র্যান্ড রূপচাঁদার মাধ্যমে। বাংলাদেশ এডিবল অয়েলের মীজান, কিংস, ফরচুন, ভিওলা ও লাকি ব্র্যান্ডের পণ্য রয়েছে।\n', '\n', 'বঙ্গবন্ধু শিল্পনগর হবে পূর্ণাঙ্গ শিল্পশহর। এটি চট্টগ্রামের মিরসরাই, সীতাকুণ্ড ও ফেনীর ৩০ হাজার একর জমি নিয়ে গঠিত। বঙ্গবন্ধু শিল্পনগরে ইতিমধ্যে ১ হাজার ২৪০ কোটি ডলারের বিনিয়োগ প্রস্তাব মিলেছে, যার বিপরীতে জমি বরাদ্দের আগ্রহপত্র বিতরণ করা হয়েছে। মোট ৫৫টি বিনিয়োগকারী প্রতিষ্ঠানের বিপরীতে ৩ হাজার ৮২৭ একর জমি দেওয়ার বিষয়টি চূড়ান্ত হয়েছে।\n', '\n', 'সরকারি সংস্থার মধ্যে মিরসরাইয়ে বাংলাদেশ রপ্তানি প্রক্রিয়াকরণ অঞ্চল কর্তৃপক্ষকে (বেপজা) প্রায় ১ হাজার ৫৫ একর জমি দিয়েছে বেজা। ভারতও সেখানে ১ হাজার একর জমি নিচ্ছে। পোশাক রপ্তানিকারকদের জন্য সেখানে ৫০০ একর জমি দিয়েছে বেজা। চীন, জাপান, যুক্তরাজ্য, ভারত, সিঙ্গাপুরসহ বিভিন্ন দেশ থেকে বিনিয়োগকারীরা জমি পেতে আবেদন করেছেন।\n', '\n', 'মিরসরাইয়ে এখন ভূমি উন্নয়নের পাশাপাশি গ্যাস, বিদ্যুৎ, পানি ও অন্যান্য অবকাঠামো নির্মাণের কাজ চলছে। এ অর্থনৈতিক অঞ্চলে অগ্রাধিকার ভিত্তিতে গ্যাস, বিদ্যুৎ ও পানি দেবে সরকার। এ অর্থনৈতিক অঞ্চলের জন্য আলাদা একটি বন্দর থাকবে, যেটি দিয়ে সহজেই চট্টগ্রাম ও অন্যান্য বন্দরে পণ্য আনা-নেওয়া করা যাবে। প্রধানমন্ত্রী শেখ হাসিনা সরণি নামে চার লেনের একটি সড়ক ঢাকা-চট্টগ্রাম মহাসড়কের সঙ্গে যুক্ত হবে।\n', '\n', '\ufeffদুই দিনের মধ্যে মামলা\n', '\n', '\n', 'রিজার্ভ চুরির অর্থ ফিরিয়ে আনতে ও দোষীদের বিচারে অবশেষে মামলা করতে যাচ্ছে বাংলাদেশ ব্যাংক। আগামীকাল বুধবার যুক্তরাষ্ট্রের সাউদার্ন ডিস্ট্রিক্ট কোর্টে এ দেওয়ানি মামলা হবে। কোনো কারণে কাল না হলে বৃহস্পতিবার মামলাটি হবে। কেন্দ্রীয় ব্যাংকের পক্ষে নিযুক্ত যুক্তরাষ্ট্রের একটি আইনি সহায়তা প্রতিষ্ঠান এ মামলা করবে।\n', 'মামলাটি করা হচ্ছে ফিলিপাইনের রিজাল কমার্শিয়াল ব্যাংকিং করপোরেশন (আরসিবিসি) থেকে ৬ কোটি ৬৪ লাখ ডলার বা ৫৫৭ কোটি টাকা আদায়ে। এ মামলায় সম্ভাব্য আসামি হিসেবে যাদের চিহ্নিত করা হয়েছে, তারা হলো আরসিবিসি ও তাদের কয়েকজন কর্মকর্তা, অর্থ স্থানান্তরকারী কোম্পানি ফিলরেম ও তার কর্মকর্তা, ক্যাসিনো মালিক ও সুবিধাভোগী বিভিন্ন ব্যক্তি ও প্রতিষ্ঠান। এ মামলায় পূর্ণ সহায়তা দেবে ফেডারেল রিজার্ভ ব্যাংক অব নিউইয়র্ক (ফেড)। এ জন্য বাংলাদেশ ব্যাংকের সঙ্গে ফেডের একটি চুক্তিও স্বাক্ষর হবে। এর সবই হবে আগামী বৃহস্পতিবারের মধ্যে।\n', '\n', 'মামলা দায়েরের বিষয়টি তদারকির জন্য কেন্দ্রীয় ব্যাংকের তিন সদস্যের একটি দল গত রোববার যুক্তরাষ্ট্রে গেছে। মামলা দায়ের শেষে ১ ফেব্রুয়ারি তাদের দেশে ফেরার কথা রয়েছে। মামলায় সহায়তা করতে তাদের সঙ্গে যোগ দেবেন কেন্দ্রীয় ব্যাংকের আইনজীবী আজমালুল হোসেন কিউসি।\n', '\n', '২০১৬ সালের ৪ ফেব্রুয়ারি যুক্তরাষ্ট্রে ফেডে রক্ষিত বাংলাদেশ ব্যাংকের রিজার্ভের হিসাব থেকে ১০ কোটি ১০ লাখ ডলার চুরি হয়। চুরি হওয়া অর্থের মধ্যে শ্রীলঙ্কায় যাওয়া ২ কোটি ডলার ফেরত আসে। আর ফিলিপাইনে যাওয়া ৮ কোটি ১০ লাখ ডলারের মধ্যে এখনো উদ্ধার হয়নি ৬ কোটি ৬৪ লাখ ডলার। বাংলাদেশি টাকায় যার পরিমাণ প্রায় ৫৫৭ কোটি টাকা।\n', '\n', 'বাংলাদেশ ফিন্যান্সিয়াল ইন্টেলিজেন্স ইউনিটের (বিএফআইইউ) প্রধান আবু হেনা মোহা. রাজী হাসান প্রথম আলোকে বলেন, ‘চলতি সপ্তাহেই মামলা দায়ের করা হবে। এ জন্য আমাদের প্রতিনিধিদল যুক্তরাষ্ট্রে অবস্থান করছে। মামলায় কাদের আসামি করা হবে, তা দায়েরের পরই বোঝা যাবে।’\n', '\n', '\n', '২০১৬ সালের ৪ ফেব্রুয়ারি ছিল বৃহস্পতিবার। পরের দুই দিন সরকারি ছুটি হওয়ায় বাংলাদেশ ব্যাংকের রিজার্ভের হিসাব থেকে অর্থ বের করতে সেদিন রাতকেই বেছে নেওয়া হয়েছিল। ওই রাতেই ১৯৩ কোটি ডলার বের করার উদ্যোগ নেওয়া হয়। তবে সব আদেশ কার্যকর না হওয়ায় শেষ পর্যন্ত চুরি হয় ১০ কোটি ১০ লাখ ডলার।\n', '\n', 'অর্থ স্থানান্তরের বার্তা আদান-প্রদানকারী আন্তর্জাতিক নেটওয়ার্ক সেবাদাতা সংস্থা সুইফটকে (সোসাইটি ফর ওয়ার্ল্ডওয়াইড ইন্টার ব্যাংক ফিন্যান্সিয়াল টেলিকমিউনিকেশন) হ্যাক করেই এ অর্থ চুরি করা হয়। সুইফটের মাধ্যমে অর্থ স্থানান্তরের কোনো আদেশ দেওয়া হলে তার একটি কপি স্বয়ংক্রিয়ভাবে আদেশদাতা প্রতিষ্ঠানের সংশ্লিষ্ট কম্পিউটারের মাধ্যমে প্রিন্ট হওয়ার কথা থাকলেও এ ক্ষেত্রে তা হয়নি। ফলে ৫ ও ৬ ফেব্রুয়ারি এসব অর্থ পরিশোধের বিষয়ে বাংলাদেশ ব্যাংকের কাছে জানতে চায় ফেড। এরপরই বিষয়টি জানতে পারে বাংলাদেশ ব্যাংক। তার আগেই অবশ্য তাৎক্ষণিকভাবে ১০ কোটি ১০ লাখ ডলার স্থানান্তর হয়ে যায়।\n', '\n', 'অর্থ স্থানান্তর হয়ে যাওয়ার পর ১১ ফেব্রুয়ারি তৎকালীন গভর্নর আতিউর রহমান ফিলিপাইনের কেন্দ্রীয় ব্যাংকের গভর্নরকে ফোন করে টাকা উদ্ধারের বিষয়ে সহায়তা চান। ১৪ ফেব্রুয়ারি ফিলিপাইনে যায় কেন্দ্রীয় ব্যাংকের প্রতিনিধিদল। এরপর দফায় দফায় সরকারের মন্ত্রী, উপদেষ্টা, গভর্নরসহ আরও অনেকে টাকা উদ্ধার নিয়ে ফিলিপাইন, সুইফট কর্তৃপক্ষ ও ফেডের সঙ্গে সভা করে। ঘটনার তিন বছরের মাথায় এখন মামলা করতে যাচ্ছে কেন্দ্রীয় ব্যাংক।\n', '\n', '২০১৬ সালের ফেব্রুয়ারিতে অর্থ চুরির ঘটনা ঘটলেও তা প্রকাশ পায় মার্চ মাসে। এ ঘটনায় পদত্যাগ করতে হয় তৎকালীন গভর্নর আতিউর রহমানকে। দুই ডেপুটি গভর্নরকেও সরিয়ে দেয় সরকার। ঘটনা তদন্তে সাবেক গভর্নর মোহাম্মদ ফরাসউদ্দিনকে প্রধান করে কমিটি করে সরকার। বারবার আশ্বাস দিলেও সেই প্রতিবেদন প্রকাশ করেননি সদ্য বিদায়ী অর্থমন্ত্রী আবুল মাল আবদুল মুহিত।\n', '\n', 'এদিকে এ ঘটনায় বাংলাদেশ ব্যাংকের পক্ষ থেকে মতিঝিল থানায় করা মামলার তদন্ত করছে পুলিশের অপরাধ তদন্ত বিভাগ (সিআইডি)। দায়িত্ব পাওয়ার পর সিআইডি বারবার তদন্ত প্রতিবেদন দাখিলের জন্য আদালতের কাছ থেকে সময় চেয়ে নিয়েছে।\n', '\n', '\n', '\ufeffবাংলাদেশের পারিবারিক ব্যবসায়ের প্রবৃদ্ধি বৈশ্বিক গড়ের চেয়েও ভালো\n', '\n', '\n', '\n', 'বিশ্বজুড়েই পারিবারিক ব্যবসায়ের চ্যালেঞ্জ বেশি, বাংলাদেশে তা আরও বেশি। দেশের পারিবারিক ব্যবসায় পাঁচটি বড় চ্যালেঞ্জের মধ্যে রয়েছে। এগুলো হচ্ছে দক্ষতার প্রশ্ন, উদ্ভাবন সক্ষমতা, অভ্যন্তরীণ প্রতিযোগিতা, জ্বালানি ও কাঁচামালের দাম এবং তথ্য ব্যবস্থাপনা। তবে বাংলাদেশের পারিবারিক ব্যবসায়ের প্রবৃদ্ধি বৈশ্বিক গড়ের চেয়েও ভালো। গত বছর প্রবৃদ্ধির বৈশ্বিক গড় ছিল যেখানে ৩৪ শতাংশ, সেখানে বাংলাদেশের তা ছিল ৫৩ শতাংশ।\n', '\n', 'বিশ্বখ্যাত পরামর্শক প্রতিষ্ঠান প্রাইসওয়াটারহাউসকুপারসের (পিডব্লিউসি) ‘বৈশ্বিক পারিবারিক ব্যবসায় জরিপ ২০১৮’ প্রতিবেদনে এসব কথা উঠে এসেছে। পারিবারিক ব্যবসায়ের ওপর করা পিডব্লিউসির এ প্রতিবেদন গতকাল বুধবার প্রকাশিত হয়। পিডব্লিউসি দুই বছর পরপর এমন প্রতিবেদন প্রকাশ করলেও পারিবারিক ব্যবসায়ের ওপর বাংলাদেশে করেছে এবারই প্রথম।\n', '\n', 'জরিপে ৫৩টি দেশের ব্যবসায়ীরা অংশ নেন। সাক্ষাৎকার নেওয়া হয় ব্যবসায়ের বার্ষিক লেনদেন ৫০ লাখ ডলারের বেশি রয়েছে এমন ২ হাজার ৯৫৩ জন ব্যবসায়ীর। সরাসরি সাক্ষাৎকার, টেলিফোন ও অনলাইনে গড়ে সবাই কথা বলেছেন ৩৫ মিনিট করে। সাক্ষাৎকার নেওয়া হয় ২০১৮ সালের ২০ এপ্রিল থেকে ১০ আগস্টের মধ্যে।\n', '\n', 'প্রতিবেদনে বলা হয়, বাংলাদেশের পারিবারিক ব্যবসায়ের চ্যালেঞ্জগুলো বৈশ্বিক চ্যালেঞ্জের চেয়েও বেশি। দক্ষতার প্রশ্নে বৈশ্বিক চ্যালেঞ্জ যেখানে ৬০ শতাংশ, বাংলাদেশে তা ৬৬ শতাংশ। তবে উদ্ভাবনী সক্ষমতায় বৈশ্বিকের ৬৬ শতাংশের চেয়ে বাংলাদেশে চ্যালেঞ্জ একটু কম অর্থাৎ ৬৩ শতাংশ।\n', '\n', 'এ ছাড়া অভ্যন্তরীণ প্রতিযোগিতায় বৈশ্বিক চ্যালেঞ্জ ৪৯ শতাংশের চেয়ে বাংলাদেশে ১৪ শতাংশ বেশি অর্থাৎ ৬৩ শতাংশ। তবে সবচেয়ে খারাপ অবস্থা জ্বালানি ও কাঁচামালের দামে। এ ব্যাপারে বৈশ্বিক চ্যালেঞ্জ যেখানে ৪৩ শতাংশ, বাংলাদেশে তা ৬৩ শতাংশ। আবার তথ্য ব্যবস্থাপনায় বৈশ্বিক চ্যালেঞ্জ যেখানে ৩৯ শতাংশ, বাংলাদেশে তা ৫৩ শতাংশ।\n', '\n', 'প্রতিবেদনে আরও চ্যালেঞ্জের কথা বলা হয়েছে। এগুলো হচ্ছে ব্যবসায়ের পেশাগত দিক, সাইবার নিরাপত্তা, পরিবারের সদস্যদের মধ্যে দ্বন্দ্ব, অর্থের সংস্থান, আন্তর্জাতিক প্রতিযোগিতা, দুর্নীতি, উত্তরাধিকার ইত্যাদি। তবে হতাশার কথা রয়েছে যেমন, আশার বাণীও রয়েছে। জরিপে অংশ নেওয়া ব্যবসায়ীদের ৫০ শতাংশই মনে করেন, ভবিষ্যতে তাঁরা নতুন নতুন রপ্তানি বাজারের দিকে যাবেন।\n', '\n', 'প্রতিবেদন অনুযায়ী, বাংলাদেশে পারিবারিক ব্যবসায়ের পুঁজির উৎস বহুমাত্রিক হলেও ব্যাংকঋণই হচ্ছে প্রধানতম উৎস। শেয়ারবাজার, ভেনচার ক্যাপিটালও পুঁজির উৎস হিসেবে রয়েছে, তবে সেগুলো ব্যাংকের চেয়ে অনেক কম।\n', '\n', 'দেশের পারিবারিক ব্যবসায়ে ব্যাংকঋণ ৯৪ শতাংশ, এ ব্যাপারে বৈশ্বিক হার ৮১ শতাংশ। আবার অভ্যন্তরীণ উৎস থেকে পুঁজি নিয়ে বাংলাদেশে ব্যবসা করে ৬৩ শতাংশ, বৈশ্বিক গড় যেখানে ৭১ শতাংশ। আর বাংলাদেশে ৭৫ শতাংশ পারিবারিক ব্যবসায়ে পরিবারের বাইরের দক্ষ লোকদের নিয়োগ দেওয়া হয় এবং ভারতেও একই প্রবণতা রয়েছে।\n', '\n', '\n', 'ব্যবসায়ের লক্ষ্য ও কৌশল\n', 'প্রতিবেদনে বলা হয়েছে, বাংলাদেশের পারিবারিক ব্যবসায়ীদের দীর্ঘ ও মধ্যমেয়াদি পরিকল্পনা কম। বৈশ্বিক হার ৪৯ শতাংশের পরিপ্রেক্ষিতে মাত্র ৩৪ শতাংশ পারিবারিক ব্যবসায়ীর দীর্ঘ ও মধ্যমেয়াদি পরিকল্পনা রয়েছে। আবার বাংলাদেশি পারিবারিক ব্যবসায়ীদের ৫০ শতাংশের পরিকল্পনা অনানুষ্ঠানিক, বৈশ্বিক এ হার যেখানে ৩০ শতাংশ। বাংলাদেশের পারিবারিক ব্যবসায়ীদের ১৬ শতাংশের কোনো দীর্ঘ ও মধ্যমেয়াদি কোনো পরিকল্পনা নেই, বৈশ্বিকভাবে যা নেই ২১ শতাংশের।\n', '\n', 'ব্যবসায়ের নীতি পদ্ধতির দিক থেকেও বাংলাদেশ কিছুটা পিছিয়ে। বৈশ্বিক গড় ৮৪ শতাংশের পরিবর্তে বাংলাদেশে তা আছে ৭২ শতাংশের। তবে শেয়ারহোল্ডারদের মধ্যে চুক্তি, পারিবারিক কাউন্সিল, বিরোধ নিষ্পত্তি ইত্যাদি বিষয়ে বৈশ্বিক মানের কাছাকাছিই আছে বাংলাদেশ।\n', '\n', 'কোনো কারণে ব্যবসায়ে তৃতীয় পক্ষের মধ্যস্থতাকারীর দরকার পড়ে। এ দিক থেকে বাংলাদেশের হার ৯ শতাংশ, যেখানে বৈশ্বিক হার ২৪ শতাংশ। ৬৩ শতাংশ ব্যবসায়ীর দাবি পারিবারিক ব্যবসায়ের বিরোধ নিষ্পত্তি তাঁরা নিজেরাই মিটিয়ে ফেলেন। আর ৬ শতাংশ দাবি হচ্ছে, বিরোধ নিষ্পত্তিতে তাঁরা অন্যদের হস্তক্ষেপ নেন।\n', '\n', 'পরবর্তী প্রজন্মের হাতে ব্যবসায়\n', 'জরিপ প্রতিবেদনে উঠে এসেছে, ৯১ শতাংশ বাংলাদেশি ব্যবসায়ীর ইচ্ছা হচ্ছে ব্যবসায়ের ব্যবস্থাপনা ও নেতৃত্ব যাবে পরবর্তী প্রজন্মের হাতে। বৈশ্বিক এ হার ৫৭ শতাংশ। আর বাংলাদেশে পরবর্তী প্রজন্মের মধ্যে ৭৫ শতাংশ ইতিমধ্যে ব্যবসায়ে জড়িত হয়ে গেছেন। ব্যবসায়ে নেতৃত্ব দেওয়ার ক্ষেত্রেও তাঁরা রয়েছেন ৬৩ শতাংশ, বৈশ্বিক হার এ ক্ষেত্রে ৪৩ শতাংশ।\n', '\n', 'তবে পরবর্তী প্রজন্মের মধ্যে পর্ষদে থাকার অংশ বৈশ্বিক ও বাংলাদেশের হার মোটামুটি কাছাকাছি। বাংলাদেশে এ হার ৪১ শতাংশ, বৈশ্বিক ৩৭ শতাংশ। এদিকে বাংলাদেশের পারিবারিক ব্যবসায়ে পরবর্তী প্রজন্ম জড়িত রয়েছে কিন্তু শীর্ষ পদে নয়—এমন হার মাত্র ১৩ শতাংশ, বৈশ্বিক হার এ ক্ষেত্রে ৩১ শতাংশ।\n', '\n', 'ব্যবসায়ের উত্তরাধিকার\n', 'জরিপ প্রতিবেদন বলছে, বিশ্বজুড়েই উত্তরাধিকারের বিষয়টি একটি বড় চ্যালেঞ্জ, যা বাংলাদেশের ক্ষেত্রে ভালোভাবেই প্রযোজ্য। পরবর্তী প্রজন্মই ব্যবসায়ের উত্তরাধিকার হবে—বৈশ্বিক হার এ ব্যাপারে ৩৭ শতাংশ, আর বাংলাদেশে এ হার ৯১ শতাংশ।\n', '\n', 'প্রতিবেদনে উঠে আসে জরিপে অংশ নেওয়া ১০০ জন বাংলাদেশি ব্যবসায়ীর মধ্যে ৬০ জন দ্বিতীয় প্রজন্ম, ৩২ জন তৃতীয় প্রজন্ম এবং ১৬ জন চতুর্থ প্রজন্মের। বাকি ২ জনের বিষয়ে কিছু বলা হয়নি।\n', '\n', 'প্রতিবেদনে বলা হয়, বাংলাদেশের পারিবারিক ব্যবসায়ের পর্ষদে ২৫ শতাংশ নারী রয়েছেন। অথচ বিশ্বে এ হার আরও কম, ২১ শতাংশ। তবে দেশে মাত্র ১৪ শতাংশ নারী রয়েছেন পারিবারিক ব্যবসায়ের ব্যবস্থাপনায়, যে হার বিশ্বে ২৪ শতাংশ।\n', '\n', '\ufeffনারীর চেয়ে পুরুষের জমি ছয় গুণ বেশি\n', '\n', 'বাংলাদেশে নারীর চেয়ে পুরুষের ভূসম্পত্তি ছয় গুণ বেশি। যুক্তরাজ্যের অক্সফোর্ডভিত্তিক আন্তর্জাতিক দাতব্য গোষ্ঠী অক্সফামের এক প্রতিবেদনে এই তথ্য উঠে এসেছে। এতে বলা হয়, বিশ্বের ধনী ব্যক্তিদের অধিকাংশই পুরুষ। বৈশ্বিক হিসাবে নারীরা পুরুষের চেয়ে ২৩ শতাংশ কম আয় করেন। আয়ের এই বিভেদ বিশ্বজুড়েই দিনে দিনে গুরুতর উদ্বেগের কারণ হয়ে উঠছে।\n', '\n', 'প্রতিবেদনে বলা হয়, আফ্রিকা অঞ্চলে এবং বাংলাদেশ, ভারত ও পাকিস্তানের মতো দেশগুলোয় সম্পদ, সঞ্চয় ও বিনিয়োগের হিসাবে নারীদের মোট সম্পত্তির পরিমাণ পুরুষের তুলনায় ২০ থেকে ৩০ শতাংশের মধ্যে। তবে বৈশ্বিক হিসাবে এই হার ৪০ শতাংশ। যুক্তরাষ্ট্রে অবিবাহিত শ্বেতাঙ্গ পুরুষেরা অবিবাহিত হিস্পানিক নারীর তুলনায় এক শ গুণ বেশি সম্পদের অধিকারী।\n', 'অক্সফামের প্রতিবেদনে আরও বলা হয়, বিশ্বের অনেক দেশেই ভূসম্পত্তিকে সম্পদের মূল উৎস হিসেবে ধরা হয়। বাংলাদেশে পুরুষেরা নারীর চেয়ে ছয় গুণ বেশি ভূসম্পত্তির মালিক। ব্রাজিলে নারীরা মাত্র ১১ শতাংশ ভূসম্পত্তির মালিক।\n', '\n', 'অক্সফামের প্রতিবেদনে বলা হয়, বিশ্বের বিভিন্ন দেশের সরকারগুলোর ব্যক্তিগত ও প্রাতিষ্ঠানিক আয়করের চেয়ে সম্পদের ওপর করারোপের বিষয়ে বেশি মনোযোগী হওয়া উচিত। প্রতিবেদনে আরও বলা হয়, অনেক দেশই সম্পদের ওপর করহার কমিয়েছে, নতুবা করারোপ করতে ব্যর্থ হয়েছে। যে দেশগুলোয় সম্পদের ওপর করব্যবস্থা রয়েছে, সেসব দেশে তা সময়োপযোগী নয়। এ ক্ষেত্রে উদাহরণ দিতে গিয়ে বাংলাদেশের প্রসঙ্গ টানা হয় প্রতিবেদনে। এতে বলা হয়, বাংলাদেশে সম্পত্তির ওপর কর ধার্য করা হয় মূল দামের ওপর ভিত্তি করে। এতে দীর্ঘ সময় আগে কেনা বড় বাড়ির জন্য যে কর দিতে হয়, সাম্প্রতিক সময় তার চেয়ে ছোট আয়তনের বাড়ি কিনে তুলনামূলক বেশি কর দিতে হয়। উল্লেখ্য, সম্পদের ওপর বাংলাদেশে সারচার্জ হিসাবে করারোপ করা হয়।\n', '\n', 'এ বিষয়ে জাতীয় রাজস্ব বোর্ডের (এনবিআর) সাবেক চেয়ারম্যান মোহাম্মদ আবদুল মজিদ গতকাল সোমবার প্রথম আলোকে বলেন, এ দেশে সম্পদের অর্জনকালীন মূল্যকেই কর আরোপের ভিত্তি ধরা হয়। এটি প্রগতিশীল করব্যবস্থার জন্য বড় বাধা হিসেবে কাজ করে। তিনি মনে করেন, সময়ের সঙ্গে সঙ্গে সম্পদের মূল্য বৃদ্ধি পায়। এ জন্য ওই ব্যক্তি যেভাবে লাভবান হন, তার ওপরই কর বসানো উচিত। এ জন্য প্রয়োজনে কর দেওয়ার পদ্ধতিতে সংস্কার আনা উচিত।\n', '\n', '\n', '\ufeffএক বছরেই ৫০ হাজার কোটি টাকা পাচার\n', '\n', '\n', '\n', 'বাংলাদেশ থেকে ২০১৫ সালে প্রায় ৫০ হাজার কোটি টাকা পাচার হওয়ার তথ্য দিয়েছে যুক্তরাষ্ট্রের ওয়াশিংটনভিত্তিক গবেষণা প্রতিষ্ঠান গ্লোবাল ফাইন্যান্সিয়াল ইন্টেগ্রিটি (জিএফআই)। সংস্থাটি গতকাল সোমবার বৈশ্বিকভাবে ১৪৮টি দেশের অর্থ পাচারের তথ্য প্রকাশ করেছে।\n', '\n', 'কয়েক বছর ধরে জিএফআই এ ধরনের অর্থ পাচারের প্রতিবেদন প্রকাশ করে আসছে। এবারের প্রতিবেদন অনুযায়ী, বাংলাদেশ থেকে আন্তর্জাতিক বাণিজ্যের মাধ্যমে ৫৯০ কোটি ডলারের সমপরিমাণ অর্থ পাচার হয়েছে। বর্তমান বাজারদরে (৮৪ টাকা প্রতি ডলার হিসাবে) এই অর্থের পরিমাণ ৪৯ হাজার ৫৬০ কোটি টাকা। আর গতবারের প্রতিবেদন অনুযায়ী, ২০১৪ সালে দেশ থেকে ৯১১ কোটি ডলার পাচার হয়েছিল। বর্তমান বাজার ধরে যার পরিমাণ সাড়ে ৭৬ হাজার কোটি টাকা। সেই হিসাবে এক বছরের ব্যবধানে টাকা পাচার কমেছে প্রায় ২৭ হাজার কোটি টাকা।\n', '\n', 'এবারের জিএফআইয়ের প্রতিবেদনে ১৪৮টি উদীয়মান ও উন্নয়নশীল দেশের অর্থ পাচারের তথ্য দেওয়া হয়েছে। সবচেয়ে বেশি অর্থ পাচার হয় চীন থেকে। এ তালিকায় বাংলাদেশের অবস্থান ১৯ তম।\n', '\n', 'মূলত আমদানি-রপ্তানির সময়ে পণ্য ও সেবার প্রকৃত মূল্য কী পরিমাণ গোপন করা হয়, তার হিসাবের ভিত্তিতে অর্থ পাচারের প্রতিবেদন তৈরি করে জিএফআই। এবারের প্রতিবেদন অনুযায়ী, ২০১৫ সালে বিদেশ থেকে বাংলাদেশে অবৈধ পন্থায় ২৮০ কোটি ডলার এসেছে। বাংলাদেশি মুদ্রায় যার পরিমাণ সাড়ে ২৩ হাজার কোটি টাকা।\n', '\n', 'এ প্রসঙ্গে পলিসি রিসার্চ ইনস্টিটিউটের নির্বাহী পরিচালক আহসান এইচ মনসুর প্রথম আলোকে বলেন, সমাজে প্রতিষ্ঠিত প্রায় সবারই ছেলেমেয়ে দেশের বাইরে থাকে। এ কারণে তাঁরা দেশের বাইরে সম্পদ নিতে বেশি আগ্রহী। কোনো আইন করে এসব ঠেকানো যাবে না। দেশে এমন পরিবেশ তৈরি করতে হবে, বিদেশে গেলেও যেন কেউ থেকে না যায়। ভারত এমন পরিবেশ তৈরি করতে পেরেছে বলেই তাদের মেধা ও অর্থ পাচার কমেছে।\n', '\n', 'দেশ থেকে ২০১৪ সালের চেয়ে পরের বছর অর্থ পাচার কম হওয়া প্রসঙ্গে আহসান এইচ মনসুর বলেন, সাধারণত নির্বাচনের সময়ে অর্থ পাচার বেড়ে যায়। আবার পরিস্থিতি স্বাভাবিক হলে অর্থ পাচার কমে আসে।\n', '\n', 'এবার দেখা যাক, ২০১৫ সালে বাংলাদেশ থেকে পাচার করা প্রায় ৫০ হাজার কোটি টাকা দিয়ে কী করা যেত। ওই এক বছরের পাচার করা টাকা দিয়ে পদ্মা সেতু ও মেট্রোরেল নির্মাণের মতো দুটি প্রকল্প বাস্তবায়ন করা যেত। পদ্মা সেতু প্রকল্পে খরচ ধরা হয়েছে ৩০ হাজার কোটি টাকা। আর মেট্রোরেল প্রকল্পের খরচ প্রায় ২২ হাজার কোটি টাকা।\n', '\n', 'গতবার জিএফআইয়ের প্রতিবেদনে বলা হয়েছিল, ২০০৫ থেকে ২০১৪ সাল পর্যন্ত ১০ বছরে প্রায় ৭ হাজার ৫৮৫ কোটি ডলার বাংলাদেশ থেকে পাচার হয়েছে। ২০১৫ সালে পাচার হয়েছে আরও ৫৯০ কোটি ডলার। সেই হিসাবে গত ১১ বছরে মোট পাচার হয়েছে ৮ হাজার ১৭৫ কোটি ডলার। বর্তমান বাজারদরে এর মূল্যমান ৬ লাখ ৮৬ হাজার ৭০০ কোটি টাকা। যা চলতি অর্থবছরের বার্ষিক উন্নয়ন কর্মসূচির (এডিপি) প্রায় পৌনে চার গুণ বেশি। এবার ১ লাখ ৮০ হাজার ৮৬৯ কোটি টাকার এডিপি বাস্তবায়ন করা হচ্ছে।\n', '\n', 'গতবারের মতো জিএফআইয়ের এবারের প্রতিবেদনেও একটি দেশের মোট আন্তর্জাতিক বাণিজ্যের কত শতাংশ পর্যন্ত অর্থ পাচার হয়েছে, সেই তথ্য প্রকাশ করেছে। জিএফআই বলছে, ২০১৫ সালে উন্নত দেশের সঙ্গে বাংলাদেশের মোট আন্তর্জাতিক বাণিজ্যের সাড়ে ১৭ শতাংশ বিদেশে পাচার হয়ে যেতে পারে। ওই বছর বাংলাদেশ থেকে উন্নত দেশগুলোতে ৩ হাজার ৩৭৩ কোটি ডলারের সমপরিমাণ বাণিজ্য হয়েছে। সেই হিসাবে বাংলাদেশ থেকে পাচার হয়েছে ৫৯০ কোটি ডলার।\n', '\n', 'জাতীয় রাজস্ব বোর্ডের (এনবিআর) সাবেক চেয়ারম্যান মোহাম্মদ আবদুল মজিদ প্রথম আলোকে বলেন, আন্তর্জাতিক বাণিজ্যের লেনদেন তদারকির ক্ষেত্রে বাংলাদেশ ব্যাংক সঠিকভাবে দায়িত্ব পালন করেনি বলেই অর্থ পাচারের ঘটনা ঘটেছে। ঋণপত্র (এলসি) খোলা হলো, কিন্তু দেশে পণ্য আসেনি কেন—এ বিষয়ে নজরদারি করা হলে টাকা পাচার কমে যেত। আবার কত টাকার পণ্য দেশে আনা হয়েছে, বিদেশে কত টাকার পণ্য যাচ্ছে—এসব সঠিকভাবে নজরদারি করা উচিত। তিনি মনে করেন, প্রধান প্রধান আমদানি পণ্যের ওপর শুল্ক কর নেই বললেই চলে। দিন দিন শুল্ক কর হার আরও কমে যাচ্ছে। তাই টাকার পাচারের ঘটনায় এনবিআরের সংশ্লিষ্টতা তুলনামূলক কমে যাচ্ছে।\n', '\n', 'অর্থ পাচার বিষয়টি তদারক করে থাকে বাংলাদেশ ফিন্যান্সিয়াল ইন্টেলিজেন্ট ইউনিট (বিএফআইইউ)। বিশ্বের অন্য দেশের সংস্থাগুলোর সঙ্গে কাজ করে এ ইউনিট। এ প্রতিবেদন নিয়ে ইউনিটের প্রধান আবু হেনা মোহা. রাজী হাসান প্রথম আলোকে বলেন, ‘জিএফআইয়ের প্রতিবেদনটি আমরা দেখছি। পুরো ইউনিটকে বিষয়টি খতিয়ে দেখার জন্য বলা হয়েছে। সংস্থাটি যে তথ্য দিয়েছে, তার সবই বাণিজ্য-সম্পর্কিত। এসব বিষয় ব্যাংক ও এনবিআরও দেখভাল করে। পুরো প্রতিবেদন পর্যালোচনা করেই এ নিয়ে বিস্তারিত বলা যাবে।’\n', '\n', 'এ বছরের জিএফআইয়ের প্রতিবেদনে বলা হয়েছে, ২০১৫ সালে ১৪৮টি দেশ থেকে মোট ৫৯ হাজার ৯২২ কোটি ডলার পাচার হয়েছে। উন্নত দেশগুলোর সঙ্গে মোট আন্তর্জাতিক বাণিজ্যের ৮ দশমিক ৮ শতাংশ অর্থই পাচার হয়ে যায়। উন্নয়নশীল দেশগুলোর মধ্যে চীন থেকে সবচেয়ে বেশি ২২ হাজার ২০৭ কোটি ডলার পাচার হয়েছে। দ্বিতীয় স্থানে থাকা মেক্সিকো থেকে ৪ হাজার ২৯২ কোটি ডলার ও তৃতীয় স্থানে থাকা মালয়েশিয়া থেকে ৩ হাজার ৩৩৭ কোটি ডলার পাচার হয়েছে। এ ছাড়া এক হাজার কোটি ডলারের বেশি পাচার হয়েছে এমন দেশের তালিকায় আছে রাশিয়া, থাইল্যান্ড, দক্ষিণ আফ্রিকা, ভিয়েতনাম, ব্রাজিল, সৌদি আরব, ইন্দোনেশিয়া। ভারত থেকে ৯৭৯ কোটি ডলার পাচার হয়েছে।\n', '\n', '\n', '\n', '\ufeffখেলাপি ঋণের নগদ আদায় কমেছে\n', '\n', '\n', 'সময়মতো ঋণ ফেরত পাচ্ছে না ব্যাংক। খেলাপি হয়ে পড়া ঋণ বছরের পর বছর অনাদায়ি থাকছে। নির্বাচনের সময়েও খেলাপি ঋণ আদায় বাড়েনি। বরং আগের বছরের চেয়ে নগদ আদায় কমেছে। আবার নতুন করে আরও অনেক ঋণ খেলাপি হয়ে পড়ছে। ঋণের বড় অংশ নিয়ে মামলাও চলছে। এতে ব্যাংকগুলোর সম্পদের মান আরও খারাপ হচ্ছে।\n', '\n', 'এই পরিস্থিতিতে ব্যাংকগুলো ঋণ পুনঃ তফসিল, সুদ মওকুফ ও পুনর্গঠন করে সম্পদের মান ঠিক রাখার চেষ্টা করছে। আর একে ঋণ আদায় হিসাবে দেখাচ্ছে ব্যাংকগুলো। মুনাফা বাড়াতেই ব্যাংকগুলোর এসব উদ্যোগ।\n', '\n', 'নতুন অর্থমন্ত্রী আ হ ম মুস্তফা কামাল অবশ্য খেলাপি হওয়া ঋণ ধীরে ধীরে আদায়ের পাশাপাশি আর যাতে না বাড়ে, সে ব্যবস্থা করার নির্দেশ দিয়েছেন। এরপর নতুন করে ভাবতে শুরু করেছে বাংলাদেশ ব্যাংক। বাণিজ্যিক ব্যাংকগুলোও খেলাপি ঋণ কমাতে নতুন পন্থা খুঁজছে।\n', '\n', 'রাষ্ট্রমালিকানাধীন চার ব্যাংকের ২০১৮ সালের কার্যক্রম পর্যালোচনায় দেখা গেছে, সোনালী ব্যাংক ছাড়া অপর তিনটি ব্যাংকের নগদ খেলাপি ঋণ আদায় আগের বছরের চেয়ে কমেছে। একই অবস্থা বেসরকারি খাতের বেশির ভাগ ব্যাংকের।\n', '\n', 'বাংলাদেশ ব্যাংকের সাবেক ডেপুটি গভর্নর খোন্দকার ইব্রাহিম খালেদ এ নিয়ে প্রথম আলোকে বলেন, সরকারি ও বেসরকারি ব্যাংকগুলোর সমস্যা দুই রকম। সরকারি ব্যাংকগুলোর নিয়ন্ত্রণক্ষমতা মন্ত্রণালয়ের হাতে। ব্যাংক পরিচালনার জন্য তাদের দক্ষতা ও জনবল নেই। এ কারণে বড় ধরনের অনিয়ম হয়েছে, যেসব টাকা আদায়ের সম্ভাবনা কম।\n', '\n', 'খোন্দকার ইব্রাহিম খালেদ আরও বলেন, বেসরকারি ব্যাংকগুলো খারাপ করেছেন কিছু পরিচালক। এসবের নিয়ন্ত্রণক্ষমতা কেন্দ্রীয় ব্যাংকের হাতে থাকলেও বড় দুর্ঘটনা ঘটেছে। এ জন্য কেন্দ্রীয় ব্যাংককে আরও শক্তিশালী পদক্ষেপ নিতে হবে।\n', '\n', 'সংশ্লিষ্ট ব্যক্তিরা বলছেন, বর্তমানে যেসব ব্যাংকের হাতে টাকা আছে, তারা ঠিকই ব্যবসা করছে। ঋণ দিচ্ছে, বিনিয়োগ বাড়াচ্ছে। আর অন্যরা ব্যস্ত আমানত সংগ্রহ ও ঋণ আদায় নিয়ে। বর্তমান পরিস্থিতিতে আমানতের সুদহার আরও বাড়বে বলে ধারণা করছেন ব্যাংকাররা। কারণ ঋণ দিতে হলে টাকা লাগবে, আর সেই টাকা আসবে আমানতকারী থেকে।\n', '\n', 'ব্যাংকাররা বলছেন, বর্তমান যে সুদহার তা দিয়ে ব্যাংকে আমানত সেভাবে বাড়বে না। কারণ ব্যাংকের চেয়ে সঞ্চয়পত্রের সুদহার বেশি, শেয়ারবাজারে লেনদেন বাড়ায় সেদিকেও ছুটছেন অনেকে। নতুন করে সরকার গঠনের পর সরকারি বড় প্রকল্প বাস্তবায়নে ঠিকাদারেরাও ব্যাংকের পেছনে ছুটবেন টাকার জন্য। এতে টাকার ওপর চাপ বাড়বে, সুদও বাড়বে।\n', '\n', 'ব্যাংকগুলোতে খোঁজ নিয়ে জানা গেছে, সোনালী ব্যাংক ২০১৭ সালে খেলাপি ও অবলোপন ঋণ থেকে নগদ আদায় করেছিল ৭৯৯ কোটি টাকা। ২০১৮ সালে নগদ আদায় করেছে ১ হাজার ৩৮ কোটি টাকা। এর মধ্যে অবলোপন থেকে আদায় ৯৪ কোটি টাকা। এর মধ্যে বেক্সিমকো গ্রুপ একাই নগদ দিয়েছে প্রায় সাড়ে ৩০০ কোটি টাকা। গত বছরে গ্রুপটি সব মিলিয়ে প্রায় ১ হাজার ৪০০ কোটি টাকার ঋণ নিয়মিত করেছে। এ ছাড়া ডেল্টা জুট দিয়েছে ১০১ কোটি টাকা ও মুন্নু ফেব্রিকস ১৬ কোটি টাকা। ২০১৮ সালে ব্যাংকটি নগদ আদায়, পুনঃ তফসিল, পুনর্গঠন ও সুদ মওকুফ—এসব মিলিয়ে ৩ হাজার ৭৬৩ কোটি টাকা খেলাপি ঋণ আদায় দেখিয়েছে।\n', '\n', 'সোনালী ব্যাংকের ব্যবস্থাপনা পরিচালক (এমডি) ওবায়েদ উল্লাহ আল মাসুদ প্রথম আলোকে বলেন, ‘গত বছরে আমাদের প্রকৃত খেলাপি ঋণ ২ হাজার কোটি টাকা কমেছে। খেলাপি ঋণ থেকে বড় অঙ্কের টাকা আদায় হয়েছে। এর মধ্যে বড় বড় প্রতিষ্ঠানও রয়েছে। ২০১৮ সালে আমরা ভালো করেছি।’\n', '\n', 'তবে রাষ্ট্র খাতের অপর তিনটি ব্যাংকের অবস্থা উল্টো। ২০১৭ সালের তুলনায় গত বছরে নগদ আদায় কমেছে অগ্রণী, জনতা ও রূপালী ব্যাংকের।\n', '\n', '২০১৭ সালে অগ্রণী ব্যাংক খেলাপি ঋণ থেকে ৬৬৮ কোটি টাকা নগদ আদায় করলেও গত বছরে তা কমে হয়েছে ৩৯৮ কোটি টাকা। ২০১৭ সালে ব্যাংকটি সব মিলিয়ে ২ হাজার ৯৫ কোটি টাকা আদায় দেখিয়েছিল। গত বছরে তা কমে হয়েছে ১ হাজার ১০৫ কোটি টাকা।\n', '\n', 'এ নিয়ে ব্যাংকটির এমডি মোহাম্মদ শামস-উল-ইসলাম প্রথম আলোকে বলেন, খেলাপি ঋণের বড় একটা অংশ ২০১৭ সালে আদায় হয়। যেগুলো সহজে আদায় করা যায়, তা ওই বছরে হয়েছে। যেসব ঋণ খেলাপি আছে, তা আদায় বেশ কষ্টসাধ্য। এ জন্য নানা ধরনের উদ্যোগ নেওয়া হয়েছে। সরকারের সহায়তাও প্রয়োজন।\n', '\n', 'জনতা ব্যাংক ২০১৭ সালে খেলাপি ও অবলোপন করা ঋণ থেকে ৬২০ কোটি টাকা আদায় করেছিল। তবে গত বছরে খেলাপি ঋণ থেকে নগদ আদায় কমে হয়েছে ৫২০ কোটি টাকা। সব মিলিয়ে খেলাপি থেকে প্রায় ২ হাজার ১০০ কোটি টাকা আদায় দেখাচ্ছে ব্যাংকটি। জনতা ব্যাংক এখন বিপদে পড়েছে অ্যাননটেক্স ও ক্রিসেন্ট গ্রুপ নিয়ে। গ্রুপ দুটির কাছে আটকা পড়েছে ব্যাংকটির প্রায় ১০ হাজার কোটি টাকা, যার বড় অংশই খেলাপি হয়ে পড়েছে।\n', '\n', 'জানতে চাইলে জনতা ব্যাংকের এমডি আবদুছ ছালাম আজাদ বেশি কিছু বলতে চাননি। তবে বলেন, ‘আমরা চেষ্টা চালিয়ে যাচ্ছি।’\n', '\n', 'রূপালী ব্যাংক ২০১৭ সালে খেলাপি ও অবলোপন করা ঋণ থেকে ৩০৫ কোটি টাকা আদায় করেছিল। গত বছরে তা কমে হয়েছে ২১৬ কোটি টাকা। তবে ব্যাংকটি খেলাপি ঋণ বেশ কমিয়েছে।\n', '\n', 'এ নিয়ে রূপালী ব্যাংকের এমডি আতাউর রহমান প্রধান বলেন, ‘খেলাপি ঋণ আদায়ে আমরা চেষ্টা চালিয়ে যাচ্ছি। সামনের দিনে আরও ভালো আদায় হবে।’\n', '\n', 'এদিকে বেসিক ব্যাংক ২০১৭ সালে খেলাপি থেকে ১৫৯ কোটি টাকা আদায় করেছিল, গত বছরে তা কমে হয়েছে ১০৫ কোটি টাকা।\n', '\n', '২০০৯ সালে দেশের ব্যাংক খাতে খেলাপি ঋণ ছিল ২২ হাজার ৪৮১ কোটি টাকা। আর ২০১৮ সালের সেপ্টেম্বর শেষে তা বেড়ে হয়েছে ৯৯ হাজার ৩৭০ কোটি টাকা। অর্থাৎ ১০ বছরে দেশে খেলাপি ঋণ বেড়ে হয়েছে সাড়ে চার গুণ। সেপ্টেম্বর শেষে রাষ্ট্রমালিকানাধীন ছয় ব্যাংকের খেলাপি ঋণ ছিল ৪৮ হাজার ৮০ কোটি টাকা। এর বাইরে দীর্ঘদিন আদায় করতে না পারা যেসব ঋণ ব্যাংকগুলো অবলোপন করেছে, তার পরিমাণ প্রায় ৪৮ হাজার ৮৮৯ কোটি টাকা। খেলাপি ঋণের সঙ্গে অবলোপন করা এই মন্দ ঋণ যুক্ত করলে প্রকৃত খেলাপি ঋণ দাঁড়ায় প্রায় দেড় লাখ কোটি টাকা।\n', '\n', '\n', '\ufeffবিশেষায়িত জাহাজ\n', 'রপ্তানিতে নতুন সম্ভাবনার হাতছানি\n', '\n', '\n', 'সমুদ্রকেন্দ্রিক অর্থনৈতিক কর্মকাণ্ডে জোর দিচ্ছে বিশ্বের উপকূলীয় দেশগুলো। সমুদ্র থেকে মৎস্য ও খনিজ সম্পদ আহরণ, সামুদ্রিক নবায়নযোগ্য শক্তি, সামুদ্রিক পর্যটন, সমুদ্র নিরাপত্তা ও গবেষণা ঘিরে বাড়ছে এসব কর্মকাণ্ড। সমুদ্র অর্থনীতির এসব কর্মকাণ্ডের জন্য দরকার উচ্চ প্রযুক্তির বিশেষায়িত ছোট-বড় জাহাজ। পণ্যবাহী জাহাজ রপ্তানির বাজারের মতো উত্থান-পতন নেই উচ্চ প্রযুক্তির বিশেষায়িত ছোট জাহাজের রপ্তানির বাজারে। তাই সম্ভাবনাময় এই রপ্তানির বাজার ঘিরেই আগ্রহ বাংলাদেশের জাহাজ নির্মাতা প্রতিষ্ঠানগুলোর।\n', '\n', 'প্রায় ১১ বছর আগে সাধারণ পণ্যবাহী জাহাজ নির্মাণের মধ্য দিয়ে বাংলাদেশে জাহাজ রপ্তানি খাতের যাত্রা শুরু হয়েছিল। ২০১২ সালে বৈশ্বিক মন্দার পর এ খাতে উত্থান-পতনের কারণে দেশীয় জাহাজ নির্মাণপ্রতিষ্ঠানগুলোও ক্ষতিগ্রস্ত হয়। তাই সাধারণ পণ্যবাহী জাহাজ রপ্তানির উত্থান-পতনের বাজারে ঝুঁকি নিতে চান না এখন দেশীয় উদ্যোক্তারা। বরং তাঁরা সম্ভাবনাময় স্থিতিশীল রপ্তানির বাজার ধরতেই বেশি আগ্রহী। এ ছাড়া বিশেষায়িত জাহাজে মূল্য সংযোজনও বেশি হয়।\n', '\n', 'এ খাতের উদ্যোক্তারা জানান, বাংলাদেশের জাহাজ নির্মাণ কারখানাগুলো সর্বোচ্চ ১০ হাজার টন পণ্য ধারণক্ষমতার জাহাজ নির্মাণে সক্ষম। বৈশ্বিক বাজারে এই ধারণক্ষমতার জাহাজগুলোকে সাধারণত ছোট আকারের জাহাজ হিসেবে ধরা হয়। তাই দেশীয় কারখানাগুলো তাদের সর্বোচ্চ সক্ষমতা ব্যবহার করে সাধারণ পণ্যবাহী জাহাজ নির্মাণ করেও রপ্তানি মূল্য বেশি পাবে না। এ কারণে এই বাজারে বাংলাদেশের নির্মাতাদের খুব ভালো করার সুযোগ নেই বললেই চলে। তবে ছোট আকারের উচ্চ প্রযুক্তির বিশেষায়িত জাহাজের রপ্তানি মূল্য অনেক বেশি। দাম বেশি হওয়ায় মুনাফার ভাগও বেশি, তাই বিশেষায়িত জাহাজ রপ্তানির বাজারে নিজেদের অংশীদারত্ব বাড়াতে চান এ দেশের জাহাজ নির্মাতারা।\n', '\n', 'জানতে চাইলে দেশের শীর্ষস্থানীয় জাহাজ নির্মাতা প্রতিষ্ঠান ওয়েস্টার্ন মেরিন শিপইয়ার্ডের ব্যবস্থাপনা পরিচালক সাখাওয়াত হোসেন প্রথম আলোকে বলেন, উচ্চ প্রযুক্তির বিশেষায়িত জাহাজ রপ্তানিতে মূল্য সংযোজন বেশি। অন্তত ১০টি জাহাজ নির্মাণপ্রতিষ্ঠান যদি রপ্তানিতে যুক্ত হয়, তাহলে বছরে এই খাতে ২ থেকে ৪ বিলিয়ন ডলার বা ২০০ থেকে ৪০০ কোটি ডলার রপ্তানি আয় সম্ভব। এ জন্য এই খাতের উন্নয়নে বিশেষ কর্মসূচি হাতে নেওয়া দরকার।\n', '\n', 'জাহাজ নির্মাণশিল্পের উদ্যোক্তাদের সঙ্গে কথা বলে জানা গেছে, জাহাজ রপ্তানির যাত্রা শুরুর এক দশকের মাথায় ২০১৭ সালে প্রথমবারের মতো কেনিয়ায় একটি উচ্চ প্রযুক্তির বিশেষায়িত জাহাজ রপ্তানি করে ওয়েস্টার্ন মেরিন শিপইয়ার্ড। গত এক বছরে জাহাজ নির্মাণশিল্পে নতুন যেসব রপ্তানি আদেশ আসছে, সেগুলোর বেশির ভাগই বিশেষায়িত জাহাজের। এ অবস্থা অব্যাহত থাকলে ভবিষ্যতে জাহাজ রপ্তানি থেকে আয়ের সিংহভাগই আসবে উচ্চ প্রযুক্তির বিশেষায়িত জাহাজ নির্মাণের কার্যাদেশ থেকে।\n', '\n', 'রপ্তানিমুখী জাহাজ নির্মাণকারী প্রতিষ্ঠানগুলোর সংগঠন অ্যাসোসিয়েশন অব এক্সপোর্ট ওরিয়েন্টেড শিপ বিল্ডিং ইন্ডাস্ট্রিজ অব বাংলাদেশের (এইওএসআইবি) তথ্যানুযায়ী, বর্তমানে দেশীয় জাহাজ নির্মাতাদের হাতে তিনটি উচ্চ প্রযুক্তির ট্রলার (গভীর সাগরে মাছ আহরণের জাহাজ), দুটি তরলীকৃত প্রাকৃতিক গ্যাস বা এলএনজি পরিবহনকারী জাহাজ, একটি অফশোর পেট্রল ভেসেল ও দুটি বিশেষায়িত ট্যাংকার নির্মাণের কার্যাদেশ রয়েছে। বিশেষায়িত এসব জাহাজের ১০টির রপ্তানি মূল্য প্রায় ৯৮০ কোটি টাকা। রপ্তানি বাজার ছাড়াও দেশের ভেতরে সাগরে ও নদীপথে ব্যবহারের জন্য বিশেষায়িত জাহাজ নির্মাণ শুরু করেছেন দেশীয় নির্মাতারা।\n', '\n', 'এ খাতের উদ্যোক্তারা জানান, বর্তমানে বাংলাদেশের মাত্র দুটি প্রতিষ্ঠান জাহাজ রপ্তানির সঙ্গে যুক্ত রয়েছে। তবে রপ্তানি করতে সক্ষম এমন কারখানা আছে দেশে ১০টি। এর মধ্যে দেশে ব্যবহারের জন্য বিশেষায়িত জাহাজ নির্মাণ করে ইতিমধ্যে দক্ষতা দেখিয়েছে বেশ কয়েকটি কারখানা। দেশের জন্য তৈরি করা হলেও এসব জাহাজ নির্মাণে আন্তর্জাতিক মান বজায় রাখতে হয়েছে কারখানাগুলোকে। ফলে কারখানাগুলোর একই ধরনের জাহাজ রপ্তানির সক্ষমতা আছে। যেমন গত শতকের আশির দশকে হাইস্পিড শিপ বিল্ডিং কারখানা চারটি বিশেষায়িত মাছ ধরার ট্রলার নির্মাণ করেছে। এরপর ওয়েস্টার্ন মেরিন ও এফএমসি শিপইয়ার্ডও মাছ ধরার ট্রলার নির্মাণে সক্ষমতা দেখিয়েছে। প্রথমে দেশে ব্যবহারের জন্য জাহাজ নির্মাণ করে পরে রপ্তানিতে যুক্ত হয়েছেন জাহাজ নির্মাতারা। এ ছাড়া কর্ণফুলী শিপইয়ার্ড লিমিটেড নারায়ণগঞ্জ ও চট্টগ্রামে তিনটি কারখানায় খননকারী জাহাজ (ড্রেজার) নির্মাণ করেছে। এখন একসঙ্গে ২০টি খননকারী জাহাজ নির্মাণের কাজ চলছে বলে শিপইয়ার্ডটির কর্মকর্তারা জানান। বেসরকারি খাত ছাড়াও নৌবাহিনী পরিচালিত তিনটি ইয়ার্ডও নিজেদের ব্যবহারের জন্য যুদ্ধজাহাজসহ বিশেষায়িত জাহাজ নির্মাণে সক্ষমতা দেখিয়েছে।  \n', '\n', 'আবার দেশে উচ্চ প্রযুক্তির বিশেষায়িত জাহাজ ‘এলপিজি ক্যারিয়ার’ নির্মাণ করেছে রেডিয়েন্ট শিপইয়ার্ড লিমিটেড। তিনটি জাহাজ নির্মাণ করে হস্তান্তরও করেছে নারায়ণগঞ্জের রূপগঞ্জের দাউদপুরের এই জাহাজ নির্মাণ কারখানাটি। পাশাপাশি আরও চারটি নির্মাণের কাজ চলছে। ফিশিং ট্রলারসহ আরও কয়েক ধরনের বিশেষায়িত জাহাজ তৈরি করেছে এই শিপইয়ার্ড। আগে এসব জাহাজ বিদেশ থেকে আমদানি হতো। তাতে দেশ থেকে বৈদেশিক মুদ্রা বাইরে চলে যেত। এখন বৈদেশিক মুদ্রা সাশ্রয় হচ্ছে। আবার রপ্তানির বাজারে পদার্পণের সুযোগ তৈরি হচ্ছে। কারণ দেশে হোক বা বিদেশে রপ্তানির জন্য হোক, এসব জাহাজ নির্মাণে আন্তর্জাতিক গ্যাস কোড ও আন্তর্জাতিক নৌ সংস্থার নিয়মকানুন অনুসরণ করতে হয়।\n', '\n', 'রেডিয়েন্ট শিপইয়ার্ড লিমিটেডের ব্যবস্থাপনা পরিচালক এ কে এম আলাউদ্দিন প্রথম আলোকে বলেন, বাংলাদেশে তাঁদের শিপইয়ার্ডই নদীপথে চলাচলের উপযোগী এলপিজি পরিবহনকারী বিশেষায়িত জাহাজ নির্মাণ করেছে। এ ধরনের বিশেষায়িত জাহাজ রপ্তানির জন্য এখন তাঁরা বিশ্বের কয়েকটি দেশের সঙ্গে আলোচনা করছেন।\n', '\n', 'জাতিসংঘের বাণিজ্য ও উন্নয়নবিষয়ক সংস্থা আঙ্কটাডের তথ্য অনুযায়ী, জাহাজ নির্মাণ খাতে নেতৃত্ব দিচ্ছে চীন, কোরিয়া ও জাপান। বিশ্বের মোট জাহাজ নির্মাণের ৯০ দশমিক ৫ শতাংশ হয় এই তিনটি দেশে। এই তিন দেশ আবার বড় আকারের পণ্যবাহী ও উচ্চ প্রযুক্তির বিশেষায়িত জাহাজ নির্মাণ করে, যেখানে বাংলাদেশের সক্ষমতা নেই। তবে উচ্চ প্রযুক্তির ছোট আকারের জাহাজ নির্মাণে এসব দেশের সঙ্গে প্রতিযোগিতায় টিকে থাকার সুযোগ আছে।\n', '\n', 'কারণ হিসেবে এ দেশের উদ্যোক্তারা বলেন, জাহাজ নির্মাণে নেতৃত্ব দেওয়া দেশগুলোর তুলনায় বাংলাদেশে শ্রমমূল্য কম। আবার একটি জাহাজ নির্মাণে আনুষঙ্গিক আয়োজনেও খরচ কম পড়ে। সব মিলিয়ে অন্য দেশের চেয়ে ১০ শতাংশ কমে প্রতিযোগিতামূলক দর দিতে পারে দেশীয় প্রতিষ্ঠানগুলো। এ কারণে ছোট আকারের বিশেষায়িত জাহাজ নির্মাণে বৈশ্বিক প্রতিযোগিতায় টিকে যাচ্ছে দেশীয় জাহাজ নির্মাতা প্রতিষ্ঠানগুলো।\n', '\n', '\ufeffফ্ল্যাটের নিবন্ধনের খরচ কমছে!\n', '\n', '\n', 'ফ্ল্যাট ও প্লটের রেজিস্ট্রেশন বা নিবন্ধন ব্যয় বর্তমানে ১৪ থেকে ১৬ শতাংশ। এই উচ্চ ব্যয়ের কারণে অনেক ক্রেতাই ফ্ল্যাট বা প্লট নিবন্ধনের আগ্রহ দেখান না। তাতে সরকারও বিপুল পরিমাণ রাজস্ব হারাচ্ছে। সে জন্য আবাসন ব্যবসায়ীদের সংগঠন রিহ্যাব নেতারা দীর্ঘদিন ধরে নিবন্ধন ব্যয় কমানোর দাবি করে আসছেন। তাঁরা মনে করেন, নিবন্ধন ব্যয় কমানো হলে সাধারণ ক্রেতারা কিছুটা স্বস্তি পাবেন। তাতে ফ্ল্যাটের ব্যবসা বাড়বে।\n', 'অবশেষে নিবন্ধন ব্যয় কমানোসহ কয়েকটি বিষয়ে সরকারের সংশ্লিষ্ট মন্ত্রণালয় ও দপ্তরে সুপারিশ করতে যাচ্ছে আবাসন খাতের সমস্যা সমাধানের লক্ষ্যে জাতীয় রাজস্ব বোর্ড (এনবিআর), গণপূর্ত মন্ত্রণালয় ও ব্যবসায়ীদের সমন্বয়ে গঠিত যৌথ ওয়ার্কিং কমিটি। ইতিমধ্যে তিনটি বৈঠক করে খসড়া সুপারিশ চূড়ান্ত করেছে কমিটি। এনবিআরের উচ্চপদস্থ কর্মকর্তা ও রিহ্যাব নেতাদের সঙ্গে কথা বলে এই বিষয় নিশ্চিত হওয়া গেছে।\n', '\n', 'রিহ্যাবের শীর্ষ নেতারা জানান, গত বছর তাঁরা আবাসন খাতের বিভিন্ন সমস্যা নিয়ে এনবিআর চেয়ারম্যান মোশাররফ হোসেন ভূঁইয়ার সঙ্গে সাক্ষাৎ করেন। তখন এনবিআর চেয়ারম্যান যৌথ ওয়ার্কিং কমিটি গঠন করে দেন। সেই কমিটির প্রথম বৈঠকে রিহ্যাবের পক্ষ থেকে নিবন্ধন ব্যয় কমানো, সম্পদ কর হ্রাস, কর অবকাশ সুবিধা, এক অঙ্কের সুদহারে গৃহঋণ দেওয়ার জন্য ২০ হাজার কোটি টাকার পুনঃ অর্থায়ন তহবিল গঠনসহ ১২ দফা প্রস্তাব দেওয়া হয়। পরে আরও দুটি বৈঠকে অধিকাংশ বিষয়ে একমত হয়েছেন কমিটির সদস্যরা। আগামী বাজেটে বাস্তবায়নের জন্য এনবিআর, অর্থ মন্ত্রণালয়সহ বিভিন্ন দপ্তরে শিগগিরই সুপারিশ জমা দেবে এ কমিটি।\n', '\n', 'জানতে চাইলে যৌথ ওয়ার্কিং কমিটির প্রধান ও এনবিআরের সদস্য (ভ্যাট নীতি) রেজাউল হাসান গতকাল প্রথম আলোকে বলেন, ‘রিহ্যাবের অধিকাংশ প্রস্তাবেই আমরা একমত হয়েছি। তবে সব কটি বাস্তবায়ন এনবিআরের হাতে নেই। সে জন্য এনবিআর-বহির্ভূত বিষয়গুলো আমরা সংশ্লিষ্ট দপ্তরকে বাস্তবায়নের জন্য সুপারিশ করব।’ তিনি আরও বলেন, ‘রিহ্যাবের প্রস্তাবে কিছু তথ্য ঘাটতি রয়েছে। সেগুলো তাদের কাছে আমরা চেয়েছি। পেলেই সুপারিশ চূড়ান্ত করা হবে।’\n', '\n', 'স্বল্প আয়ের মানুষের জন্য এক অঙ্কের সুদহারে দীর্ঘমেয়াদি ঋণের জন্য ২০ হাজার কোটি টাকার পুনঃ অর্থায়ন তহবিল গঠন করার প্রস্তাব দিয়েছে রিহ্যাব। তারা বলছে, বাংলাদেশ ব্যাংকের মাধ্যমে পুনঃ অর্থায়ন তহবিল চালু করা হলে সাধারণ ক্রেতারা তাঁদের চাহিদামতো ফ্ল্যাট কেনার জন্য স্বল্প সুদে দীর্ঘমেয়াদি ঋণ নিতে পারবেন। এতে ভাড়ার টাকায় ফ্ল্যাটের মালিক হতে পারবেন। বর্তমানে তফসিলি ব্যাংক এবং আর্থিক প্রতিষ্ঠানের মাধ্যমে স্বল্প আয়ের মানুষের জন্য গৃহঋণ দেওয়া বন্ধ আছে। এ ছাড়া ৬ থেকে ৭ শতাংশ সুদে ৩০ বছর মেয়াদি গৃহঋণ দেওয়ার জন্য বাংলাদেশ হাউস বিল্ডিং ফাইন্যান্স করপোরেশনকে তহবিল দেওয়ার প্রস্তাব করেছে রিহ্যাব।\n', '\n', 'ফ্ল্যাট ও প্লটের নিবন্ধন ব্যয় কমানোর বিষয়ে রিহ্যাব বলছে, বর্তমানে ফ্ল্যাট নিবন্ধনে ৪ শতাংশ গেইন ট্যাক্স, ৩ শতাংশ স্ট্যাম্প ফি, ২ শতাংশ নিবন্ধন ফি, ২ শতাংশ স্থানীয় সরকার কর ও ৩ শতাংশ হারে মূল্য সংযোজন কর দিতে হয়। তাদের প্রস্তাব নিবন্ধন ফি ৭ শতাংশে নামিয়ে আনা। এ ছাড়া সেকেন্ডারি বাজার প্রচলনের জন্য পুরোনো ফ্ল্যাট নিবন্ধন ফি সাড়ে ৩ শতাংশে নামিয়ে আনার প্রস্তাব করেছে আবাসন ব্যবসায়ীদের এই সংগঠন।\n', '\n', 'আবাসন খাতে বর্তমানে মূল্য সংযোজন কর (মূসক) দেড় থেকে ৩ শতাংশ। এটি দেড় শতাংশে নামিয়ে আনার প্রস্তাব দিয়ে রিহ্যাব বলেছে, ফ্ল্যাটের নির্মাণ ব্যয় কমানোর জন্য মূসক হ্রাস করা প্রয়োজন। এটি হলে ফ্ল্যাটের দাম ক্রেতার সামর্থ্যের মধ্যে চলে আসবে।\n', '\n', 'জমির উচ্চ মূল্য ও নির্মাণসামগ্রীর অস্বাভাবিক মূল্যবৃদ্ধির কারণে আবাসন ব্যবসায়ীদের মুনাফা ব্যাপক হারে হ্রাস পেয়েছে বলে দাবি রিহ্যাবের। তাই এ খাতের জন্য আয়কর হার যৌক্তিক পর্যায়ে নামিয়ে আনার কথা বলেছে সংগঠনটি। সে জন্য গুলশান, বনানী, বারিধারা, মতিঝিল এলাকায় আবাসিকের জন্য প্রতি বর্গমিটারের আয়কর ৫০০ টাকা ও অনাবাসিকের জন্য প্রতি বর্গমিটারের আয়কর ১ হাজার টাকা; ধানমন্ডি, লালমাটিয়া, উত্তরা, ডিওএইচএস, কারওয়ান বাজার, চট্টগ্রামের খুলশী, পাঁচলাইশ, আগ্রাবাদ ও নাছিরাবাদ এলাকার আবাসিকের জন্য প্রতি বর্গমিটারের আয়কর ৪৫০ টাকা ও অনাবাসিকের জন্য প্রতি বর্গমিটারে ৮০০ টাকা আয়কর নির্ধারণের প্রস্তাব করেছে রিহ্যাব। একই সঙ্গে তা চূড়ান্ত দায়মুক্তি হিসেবে বিবেচনার করার সুপারিশ করেছে সংগঠনটি।\n', '\n', 'এ ছাড়া জমির মালিকের জন্য নির্ধারিত ১৫ শতাংশ উৎসে কর কমিয়ে ৪ শতাংশ করা, রাজউক ও সিডিএর আওতাধীন ও বহির্ভূত এলাকার জমির ক্ষেত্রে কর প্রত্যাহার, বিভিন্ন সরবরাহকারী প্রতিষ্ঠানের কাছ থেকে ভ্যাট ও উৎসে কর সংগ্রহের দায়িত্ব থেকে আবাসন ব্যবসায়ীদের মুক্ত করা, শহর এলাকায় আবাসনের জন্য পাঁচ বছর ও এর বাইরের এলাকার জন্য ১০ বছরের করমুক্ত সুবিধা দেওয়ার প্রস্তাব করেছে রিহ্যাব।\n', '\n', 'রিহ্যাবের প্রথম সহসভাপতি লিয়াকত আলী ভূঁইয়া প্রথম আলোকে বলেন, আগামী ২০১৯-২০ অর্থবছরের বাজেটে বাস্তবায়নের জন্য যৌথ কমিটির সুপারিশ সংশ্লিষ্ট মন্ত্রণালয়ে জমা দেওয়া হবে। এসব সুপারিশ বাস্তবায়ন হলে আবাসন খাত ঘুরে দাঁড়াবে। তিনি আরও বলেন, ফ্ল্যাটের নিবন্ধন ব্যয় কমানো ও পুনঃ অর্থায়ন তহবিল গঠন করে স্বল্প সুদে দীর্ঘমেয়াদি ঋণ দেওয়া হলে সাধারণ মানুষ ফ্ল্যাট কিনতে আগ্রহী হবেন। অন্যদিকে ফ্ল্যাট নির্মাণের ব্যয় কমানোর জন্য মূসক ও আয়কর কমানোসহ অন্যান্য সুবিধা দিলে ফ্ল্যাটের দাম কমবে। তাতে বিক্রি বাড়বে।\n', '\n', '\n', '\ufeffঋণখেলাপিরা পেল আরও সুবিধা\n', '\n', '\n', '\n', 'ঋণখেলাপিদের আরও সুযোগ-সুবিধা দেওয়া হলো। শিথিল করা হলো ঋণ অবলোপনের নীতিমালা। এতে ঋণখেলাপিরা যেমন লাভবান হবেন, তেমনি সুবিধা পাবে ব্যাংকগুলো। এতে কাগজে–কলমে কমবে খেলাপি ঋণ।\n', '\n', 'নতুন নীতিমালা অনুযায়ী, ব্যাংকগুলো এখন থেকে চাইলে তিন বছরের মন্দমানের খেলাপি ঋণকে আর্থিক হিসাব থেকে বাদ দিতে পারবে। আর এতেই কাগজে–কলমে খেলাপি ঋণ কম দেখাতে পারবে ব্যাংকগুলো। একই সঙ্গে দুই লাখ টাকা পর্যন্ত ঋণ অবলোপনের ক্ষেত্রে মামলাও করতে হবে না। এ ছাড়া এসব ঋণের পুরোটার ওপর নিরাপত্তা সঞ্চিতিও না রাখার সুযোগ দিয়েছে বাংলাদেশ ব্যাংক।\n', '\n', 'এমন নতুন নতুন সুযোগ দিয়ে গতকাল ঋণ অবলোপন–সংক্রান্ত নীতিমালা জারি করেছে বাংলাদেশ ব্যাংক। এতে বলা হয়েছে, দেশের ব্যাংকিং খাতের বর্তমান অবস্থা, আন্তর্জাতিক উত্তম চর্চা, আইনি কাঠামো যুগোপযোগী করার লক্ষ্যে ব্যাংকগুলোকে এ নীতিমালা অনুসরণ করতে হবে। আগে কোনো ঋণ মন্দমানে শ্রেণীকৃত হওয়ার পাঁচ বছর পূর্ণ না হলে তা অবলোপন করা যেত না। আর মামলা না করে অবলোপন করা যেত সর্বোচ্চ ৫০ হাজার টাকার ঋণ।\n', '\n', 'দায়িত্ব নেওয়ার পর থেকেই ব্যাংক খাতের খেলাপি ঋণ কমানো নিয়ে প্রায় প্রতিদিনই কথা বলছেন অর্থমন্ত্রী আ হ ম মুস্তফা কামাল। তিনি ঘোষণাও দিয়েছেন যে দেশে খেলাপি ঋণ আর বাড়বে না। এমন ঘোষণার পরই কেন্দ্রীয় ব্যাংক থেকে এ সিদ্ধান্ত এল।\n', '\n', 'বাংলাদেশ ব্যাংকের সাবেক গভর্নর সালেহউদ্দিন আহমেদ এ নিয়ে প্রথম আলোকে বলেন, ‘মামলা ছাড়াই যেসব ঋণ অবলোপন হবে, তা যেন মওকুফ না হয়ে যায়। কারণ, মামলা না থাকলে এসব ঋণের ব্যাপারে কেউ খোঁজ রাখবে না। এভাবে সুযোগ দিতে থাকলে ঋণখেলাপিরা আরও বেপরোয়া হয়ে উঠবে। তারা আরও নতুন দাবি জানাবে। বাংলাদেশ ব্যাংককে শক্ত হাতে ব্যাংক খাত তদারক করতে হবে। এ জন্য আগে প্রয়োজন সরকারের সদিচ্ছা।’ \n', '\n', 'অবলোপন করা যত ঋণ\n', 'কেন্দ্রীয় ব্যাংকের নীতিমালার আলোকে ২০০৩ সাল থেকে ব্যাংকগুলো ঋণ অবলোপন করে আসছে। মন্দ বা ক্ষতিকর মানের খেলাপি ঋণকে স্থিতিপত্র (ব্যালান্সশিট) থেকে বাদ দেওয়াকে ঋণ অবলোপন বলে। মূলত তখনো ঋণখেলাপি মাত্রা ছাড়িয়ে যাওয়ার কারণে ব্যাংকের স্থিতিপত্র ঠিক রাখতে অবলোপনের নীতিমালা জারি হয়েছিল।\n', '\n', '২০০৩ সালে নীতিমালা হওয়ার পর থেকে এখন পর্যন্ত ব্যাংকগুলো ৪৯ হাজার ৭৪৫ কোটি টাকার ঋণ অবলোপন করেছে। আর অবলোপন ঋণ থেকে ১১ হাজার ৮৭৯ কোটি টাকা আদায় হওয়ায় এখন অবলোপন ঋণের স্থিতি ৩৭ হাজার ৮৬৬ কোটি টাকা। এ হিসাব গত বছরের সেপ্টেম্বর পর্যন্ত। এ সময়ে আলোচিত হল-মার্ক, বিসমিল্লাহ, নুরজাহান গ্রুপসহ অনিয়মের ঘটনার সঙ্গে জড়িত অনেক গ্রুপের ঋণ অবলোপন করা হয়েছে।\n', '\n', 'আর গত সেপ্টেম্বর শেষে ব্যাংক খাতের খেলাপি ঋণ বেড়ে হয়েছে ৯৯ হাজার ৩৭০ কোটি টাকা। অর্থাৎ অবলোপনসহ খেলাপি ঋণ দাঁড়ায় ১ লাখ ৩৬ হাজার কোটি টাকা।\n', '\n', 'কেন্দ্রীয় ব্যাংকের তথ্য অনুযায়ী, সোনালী ব্যাংক এযাবৎ অবলোপন করেছে ৮ হাজার ৪২৯ কোটি টাকা, অগ্রণী ব্যাংক ৫ হাজার ৪০০ কোটি টাকা, জনতা ব্যাংক ৪ হাজার ৯৮৫ কোটি টাকা, বাংলাদেশ ডেভেলপমেন্ট ব্যাংক ২ হাজার ৮১৫ কোটি টাকা। বেসরকারি ব্যাংকের মধ্যে ন্যাশনাল ব্যাংক অবলোপন করেছে ২ হাজার ১৫৪ কোটি, দি সিটি ব্যাংক ১ হাজার ৯০৩ কোটি এবং আইএফআইসি ১ হাজার ৮১৪ কোটি টাকা।\n', '\n', 'নতুন নীতিমালায় অবশ্য বর্তমান ব্যাংকাররা খুশি। অ্যাসোসিয়েশন অব ব্যাংকার্স বাংলাদেশের চেয়ারম্যান সৈয়দ মাহবুবুর রহমান প্রথম আলোকে বলেন, নতুন এ নীতিমালার ফলে ব্যাংকগুলো চাইলে তিন বছরের মধ্যেই ঋণ অবলোপন করতে পারবে। তবে এ জন্য ব্যাংককে আয় থেকে সমপরিমাণ টাকা সঞ্চিতি রাখতে হবে। এটা অনেক ব্যাংকের জন্য চাপ হবে, আবার অনেকে সুবিধাও পাবে। নিশ্চয়ই নতুন এ সুবিধার ফলে খেলাপি ঋণ কিছুটা কমে আসবে। \n', '\n', 'নীতিমালায় আরও যা আছে\n', 'গতকাল বাংলাদেশ ব্যাংকের জারি করা নীতিমালায় বলা হয়েছে, যেসব ঋণ তিন বছর ধরে আদায় বন্ধ রয়েছে এবং নিকট ভবিষ্যতে আদায়ের সম্ভাবনা নেই, তা অবলোপন করা যাবে। তার আগে বন্ধকি সম্পত্তি বিক্রয়ের চেষ্টা করতে হবে। গ্রাহকের ঋণের নিশ্চয়তা প্রদানকারীর কাছ থেকে অর্থ আদায়ের চেষ্টা করতে হবে। এ ক্ষেত্রে অবলোপনের আগে সংশ্লিষ্ট ঋণ থেকে স্থগিত সুদ বাদ দেওয়ার পর যে স্থিতি দাঁড়াবে, তার সমপরিমাণ সঞ্চিতি রাখতে হবে। আগে পুরো দায়ের বিপরীতে সঞ্চিতি রাখতে হতো।\n', '\n', 'অর্থাৎ গ্রাহকের ঋণ স্থিতি ১০০ টাকা হলে এবং আগে সুদ বাবদ ১০ টাকা পরিশোধ করলে ৯০ টাকা সঞ্চিতি রাখলেই চলবে। এ ক্ষেত্রে সুদ আয়ের ১০ টাকা স্থগিত হিসাবে থাকতে হবে।\n', '\n', 'এতে বলা হয়েছে, ব্যাংকের পরিচালনা পর্ষদের অনুমোদন ছাড়া কোনো ঋণ অবলোপন করা যাবে না। অবলোপনের পরও ব্যাংকের দাবি বহাল থাকবে। আর ঋণের দায় সম্পূর্ণ পরিশোধ না হওয়া পর্যন্ত আগের মতোই তিনি খেলাপি হিসেবে চিহ্নিত হবেন। অবলোপন করা ঋণ পুনঃ তফসিল বা পুনর্গঠন করা যাবে না। তবে পুরো দায় শোধ করে দেওয়ার শর্তে গ্রাহক ঋণ পরিশোধের নতুন পরিশোধ সূচি পাবেন। অবলোপন ঋণ আদায়ের জন্য প্রত্যেক ব্যাংকে বিশেষ ইউনিট গঠন করতে হবে। আর পরিচালনা পর্ষদের কারও ঋণ অবলোপন করতে কেন্দ্রীয় ব্যাংকের অনুমোদন নিতে হবে।\n', '\n', 'বাংলাদেশ ব্যাংকের সাবেক গভর্নর সালেহউদ্দিন আহমেদ প্রথম আলোকে বলেন, নথিপত্রে খেলাপি ঋণ কমাতেই সময় কমিয়ে দেওয়া হয়েছে। এতে তো মূল সমস্যার সমাধান হবে না। ঋণ খেলাপি হলো কেন, এটা বের করাই আসল সমস্যা। কেননা, ব্যাংকগুলো যাচাই–বাছাই ছাড়াই ঋণ দিচ্ছে। অনেক সময় চাপের কারণেও ঋণ যাচ্ছে। ব্যাংকগুলোতে সুশাসন নেই। এসবের সমাধান করতে হবে।\n', '\n', ' ', '\ufeffখেলাপি কমানোর পথ খোঁজা হচ্ছে\n', '\n', '\n', '\n', '\n', 'ব্যাংক খাতের খেলাপি ঋণ কমিয়ে আনতে হবে, এর কোনো বিকল্প নেই। এ জন্য পথ খুঁজছে সরকার। ব্যাংক উদ্যোক্তারাও এ নিয়ে কাজ শুরু করেছেন। সবাই মূলত ব্যাংক কোম্পানি আইন, অর্থঋণ আদালত আইন ও দেউলিয়া আইন সংশোধনের বিষয়ে আলোচনা করছেন। এসব আইনের মাধ্যমে কীভাবে খেলাপি ঋণ আদায় জোরদার করা যায়, তা নিয়েই চলছে বিশ্লেষণ। এ ছাড়া আদালতের রিটের কারণে যে টাকা আদায় হচ্ছে না, তা নিয়েও আলোচনা শুরু হয়েছে।\n', '\n', 'এরই অংশ হিসেবে অর্থ মন্ত্রণালয়ের আর্থিক প্রতিষ্ঠান বিভাগের যুগ্ম সচিব রেজওয়ানুল হুদা গতকাল মঙ্গলবার বাংলাদেশ ব্যাংকের সঙ্গে আলোচনা করেছেন। আজ থেকে সরকারি ব্যাংকগুলোর সঙ্গে এ নিয়ে আলোচনা শুরু করবে আর্থিক প্রতিষ্ঠান বিভাগ। এর আগে ব্যাংক উদ্যোক্তাদের সংগঠন বাংলাদেশ অ্যাসোসিয়েশন অব ব্যাংকস (বিএবি) বিভিন্ন ব্যাংকের ব্যবস্থাপনা পরিচালকদের সঙ্গে বৈঠক করে সমস্যা সমাধানের জন্য প্রস্তাব তৈরি করতে বলেছে। সংশ্লিষ্ট সূত্রে এসব তথ্য জানা গেছে।\n', '\n', 'নতুন অর্থমন্ত্রী আ হ ম মুস্তফা কামাল গত বৃহস্পতিবার জানিয়েছেন, ‘খেলাপি হওয়া ঋণ ধীরে ধীরে আদায়ের পাশাপাশি আজকের পর এক টাকাও বাড়বে না।’ ব্যাংক উদ্যোক্তা ও কেন্দ্রীয় ব্যাংকের গভর্নর ফজলে কবিরের সঙ্গে আলোচনাতেও খেলাপি ঋণ কমিয়ে আনার নির্দেশ দেন তিনি। এরপর নতুন করে ভাবতে শুরু করেছে অর্থ মন্ত্রণালয়, বাংলাদেশ ব্যাংক ও ব্যাংকের উদ্যোক্তারা। খেলাপি ঋণ কমানোর নতুন পন্থা খুঁজছেন সবাই।\n', '\n', 'কেন্দ্রীয় ব্যাংকের তথ্য অনুযায়ী, ২০০৯ সালে দেশের ব্যাংক খাতে খেলাপি ঋণ ছিল ২২ হাজার ৪৮১ কোটি টাকা। আর ২০১৮ সালের সেপ্টেম্বরে তা বেড়ে হয়েছে ৯৯ হাজার ৩৭০ কোটি টাকা। অর্থাৎ ১০ বছরে দেশে খেলাপি ঋণ বেড়ে হয়েছে সাড়ে চার গুণ। এর বাইরে গত সেপ্টেম্বর পর্যন্ত ব্যাংকগুলোর অবলোপন করা ঋণের পরিমাণ দাঁড়িয়েছে ৪৯ হাজার ৭৪৫ কোটি টাকা। তবে ব্যাংকগুলো অবলোপন করা ঋণের ১১ হাজার ৮৭৯ কোটি টাকা আদায়ও করেছে।\n', '\n', 'খেলাপি ঋণসংক্রান্ত উল্লিখিত তথ্যটি বাংলাদেশ ব্যাংকের আনুষ্ঠানিক তথ্য। তবে ব্যাংক কর্মকর্তারা বলছেন, প্রকৃত খেলাপি ঋণ আরও অনেক বেশি। কারণ, অনেকগুলো ব্যাংক বড় অঙ্কের ঋণ আদায় করতে পারছে না, আবার তা খেলাপি হিসেবেও চিহ্নিত করছে না। বাংলাদেশ ব্যাংকও প্রভাবশালীদের এসব ঋণে নজর দিতে পারছে না। এ ছাড়া শেয়ারবাজারের অজুহাতে প্রতিবছরই ব্যাংকগুলো নানা ছাড় নিচ্ছে। এতে করে খেলাপি ঋণের প্রকৃত তথ্যও বেরিয়ে আসছে না। পাওয়া যাচ্ছে না ব্যাংকগুলোর প্রকৃত চিত্র।\n', '\n', 'জানা গেছে, খেলাপি ঋণ কমানোর অংশ হিসেবে অর্থ মন্ত্রণালয় টানা আলোচনা শুরু করেছে। এর অংশ হিসেবে গতকাল বাংলাদেশ ব্যাংকের সঙ্গে আলোচনা হয়। এতে ডেপুটি গভর্নর আহমেদ জামাল, নির্বাহী পরিচালক আবদুর রহিম, আবু ফরাহ মো. নাছের, মহাব্যবস্থাপক আমজাদ হোসেন, আনোয়ারুল ইসলাম, সাইফুল ইসলাম অংশ নেন। তাঁরা আইন সংশোধনের পাশাপাশি আইনের যথাযথ প্রয়োগের ওপর গুরুত্বারোপ করেন। তবে এ বিষয়ে নাম প্রকাশ করে কেউ কোনো মন্তব্য করতে রাজি হননি।\n', '\n', ' আজ বুধবার অগ্রণী ও কাল বৃহস্পতিবার রূপালী ব্যাংকের সঙ্গে আলোচনা করবে অর্থ মন্ত্রণালয়ের দায়িত্বপ্রাপ্ত কর্মকর্তা। আগামী সপ্তাহে সোনালী ও জনতা ব্যাংকের মতামত নেবে মন্ত্রণালয়ের ওই কর্মকর্তা। বেসরকারি ব্যাংকগুলোর সঙ্গেও এ নিয়ে আলোচনা করা হবে বলে জানা গেছে। \n', '\n', 'এদিকে বিএবি থেকে ব্যাংকের প্রধান নির্বাহীদের সংগঠন অ্যাসোসিয়েশন অব ব্যাংকার্স বাংলাদেশকে (এবিবি) একটি প্রস্তাব তৈরির দায়িত্ব দেওয়া হয়েছে। প্রস্তাবটি অর্থমন্ত্রীর কাছে তুলে ধরবে বিএবি। তারা যেসব ঋণ আদালতে রিটের কারণে আদায় করা যাচ্ছে না, তা নিয়ে প্রস্তাব দেবে। এ ছাড়া যাঁরা ব্যবসায়িক ক্ষতির কারণে ঋণ শোধ করতে পারছেন না, তাঁদের নিয়েও সরকারের কাছে মতামত দেবে।\n', '\n', '\n', '\n', '\ufeffপোশাকের ব্যবসা বাড়ছে\n', '\n', '\n', '\n', 'তৈরি পোশাকের ব্যবসা গত ১০ বছরে প্রায় আড়াই গুণ বেড়েছে। চলতি অর্থবছরের প্রথম ছয় মাসে পোশাক রপ্তানি ১৫ শতাংশের বেশি বেড়েছে, যা গত সাত বছরের মধ্যে সর্বোচ্চ। দেশের সামগ্রিক পণ্য রপ্তানিতে পোশাকের হিস্যাও বেড়েছে। ১০ বছর আগে মোট রপ্তানির ৭৯ শতাংশ ছিল পোশাক, এখন সেটি ৮৩ শতাংশের বেশি।\n', '\n', '২০১২ সালে তাজরীন ফ্যাশনসে অগ্নিকাণ্ড এবং পরের বছর রানা প্লাজা ধসের কারণে পোশাক রপ্তানিতে সাময়িক মন্দা নামলেও আবার ঘুরে দাঁড়িয়েছে বাংলাদেশ। গত পাঁচ বছরে কর্মপরিবেশ উন্নয়নে প্রচুর কাজ হওয়ায় ক্রেতাদের আস্থা ফিরেছে। ফলে গত কয়েক বছরের তুলনায় অধিকাংশ কারখানারই ক্রয়াদেশ বেড়েছে। এ ছাড়া যুক্তরাষ্ট্র ও চীনের বাণিজ্যযুদ্ধের কারণেও অনেক মার্কিন ক্রেতা বাংলাদেশমুখী হচ্ছেন। ইতিমধ্যে তাঁদের বাড়তি ক্রয়াদেশ পেতে শুরু করেছে কারখানাগুলো।\n', '\n', 'রপ্তানি বৃদ্ধির পাশাপাশি পোশাক খাতের ব্যবসাও সুসংহত হয়েছে। যুক্তরাষ্ট্র, ইউরোপীয় ইউনিয়ন (ইইউ) ও কানাডার মতো প্রচলিত বাজারের ওপর নির্ভরশীলতাও কিছুটা কমিয়ে এনেছে বাংলাদেশ। চীন, ব্রাজিল, জাপান, রাশিয়া, তুরস্ক, অস্ট্রেলিয়া, ভারতের মতো নতুন বাজারে রপ্তানি বাড়ছে। গত বছর মোট পোশাক রপ্তানির সাড়ে ১৬ শতাংশ নতুন বাজার থেকে এসেছে। তৈরি পোশাকশিল্প মালিকদের সংগঠন বিজিএমইএর দেওয়া তথ্যানুযায়ী, গত সাড়ে পাঁচ বছরে ১ হাজার ২৫০ কারখানা বন্ধ হয়েছে। তবে নতুন এসেছে ৩০০-৩৫০ কারখানা। এসব কারখানার উৎপাদন ক্ষমতা বন্ধ হওয়া কারখানাগুলোর চেয়ে বেশি। বর্তমানে মোট কারখানার ১৯ শতাংশ রানা প্লাজা ধসের পর। নতুন কারখানার মধ্যে আছে ৮০টি পরিবেশবান্ধব কারখানা। এ ছাড়া ১০ বছর আগে পোশাকশিল্পে কর্মরত ছিলেন ৩৫ লাখ শ্রমিক। এখন এই শিল্পে কর্মরত আছেন ৪০ লাখ শ্রমিক।\n', '\n', 'আবার সরকারও পোশাক খাতকে নানা ধরনের নীতি সহায়তা এবং নানা ধরনের শুল্ক ছাড় দিয়ে আসছে। সর্বশেষ গত সপ্তাহে রপ্তানিতে উৎসে কর দশমিক ৬০ শতাংশ থেকে কমিয়ে দশমিক ২৫ শতাংশ করেছে জাতীয় রাজস্ব বোর্ড।\n', '\n', 'ব্যবসা ভালো থাকলেও নতুন মজুরিকাঠামো নিয়ে টানা ৯ দিন আন্দোলন করেছেন পোশাকশ্রমিকেরা। আন্দোলনের মুখে ছয়টি গ্রেডে ১৫ থেকে ৭৪৭ টাকা বৃদ্ধির সিদ্ধান্ত নিয়েছে সরকার গঠিত ত্রিপক্ষীয় কমিটি।\n', '\n', 'পোশাকশিল্প মালিকদের সংগঠন বিজিএমইএর সহসভাপতি মোহাম্মদ নাছির গতকাল মঙ্গলবার রাতে প্রথম আলোকে বলেন, মজুরিসহ অন্যান্য খরচ বেড়েছে। কিন্তু পোশাকের দাম বাড়াচ্ছেন না ক্রেতারা। ফলে ক্ষুদ্র ও মাঝারি কারখানার টিকে থাকাই মুশকিল হয়ে যাবে।\n', '\n', 'মোহাম্মদী গ্রুপের ব্যবস্থাপনা পরিচালক রুবানা হক প্রথম আলোকে বলেন, ‘বড় চ্যালেঞ্জ হচ্ছে, প্রতিযোগী দেশের তুলনায় আমাদের শ্রমিকের দক্ষতা বাড়ছে না। পোশাকের মূল্য ধারাবাহিকভাবে কমিয়ে দিচ্ছেন ক্রেতারা। আরেকটি বড় চ্যালেঞ্জ হচ্ছে, শ্রমিক ও মালিকের সম্পর্কের উন্নতি হচ্ছে না। কয়েক দিন পরপরই আন্দোলন-সংগ্রাম হচ্ছে। সেগুলো থামাতে গিয়ে আমরা নিজেদের লক্ষ্য নির্ধারণ করতে পারছি না। মালিক ও শ্রমিক একজন আরেকজনের দিকে আঙুল তুলছে। এই দুর্বলতার সুযোগ নিচ্ছে তৃতীয় পক্ষ।’\n', '\n', 'তৈরি পোশাক রপ্তানিতে বিশ্বে বাংলাদেশ দ্বিতীয় শীর্ষ অবস্থানে। সবার ওপরে চীন। রপ্তানি উন্নয়ন ব্যুরোর (ইপিবি) তথ্যানুযায়ী, গত ২০০৮-০৯ অর্থবছরে পোশাক রপ্তানি ছিল ১ হাজার ২৩৪ কোটি মার্কিন ডলার। গত ২০১৭-১৮ অর্থবছরে সেই রপ্তানি বেড়ে ৩ হাজার ৬১ কোটি ডলারে দাঁড়িয়েছে। ১০ বছরে রপ্তানি বেড়েছে ১৪৮ শতাংশ বা ২ দশমিক ৪৮ গুণ।\n', '\n', 'এদিকে চলতি ২০১৮-১৯ অর্থবছরের প্রথম ছয় মাসে (জুলাই-ডিসেম্বর) রপ্তানি বেড়েছে ১৫ দশমিক ৬৫ শতাংশ। এ সময় ইইউভুক্ত দেশগুলোতে পোশাক রপ্তানি ৯ দশমিক ৯৮ শতাংশ বেড়েছে। একইভাবে কানাডায় ২০ শতাংশ এবং নতুন বাজারে ৩৬ শতাংশ পোশাক রপ্তানি বেড়েছে।\n', '\n', 'দীর্ঘদিন ধরেই বাংলাদেশের তৈরি পোশাক রপ্তানির শীর্ষ বাজার ছিল যুক্তরাষ্ট্র। গত বছর জার্মানি সেই অবস্থান দখল করে নিয়েছে। তবে রানা প্লাজা ধসের পর থেকে যুক্তরাষ্ট্রের বাজারে পোশাক রপ্তানি কমছিল। গত বছরের জানুয়ারিতে এই বাজারেও ঘুরে দাঁড়ায় বাংলাদেশ। চলতি অর্থবছরের প্রথম ছয় মাসে এই বাজারে রপ্তানি বেড়েছে ১৮ দশমিক ৯৩ শতাংশ বেশি।\n', '\n', 'খোঁজ নিয়ে জানা যায়, যুক্তরাষ্ট্র ও চীনের বাণিজ্যযুদ্ধের সুফল পেতে শুরু করেছে বাংলাদেশ। নতুন নতুন ক্রেতা পোশাকের ক্রয়াদেশ নিয়ে আসছেন। পুরোনো ক্রেতারাও ক্রয়াদেশ আগের চেয়ে ২০ থেকে ৫০ শতাংশ পর্যন্ত বৃদ্ধি করছেন। ফলে যুক্তরাষ্ট্রের বাজারে পোশাকের রপ্তানি বাড়ছে।\n', '\n', 'জানতে চাইলে নিট পোশাকশিল্প মালিকদের সংগঠন বিকেএমইএর সাবেক সহসভাপতি মোহাম্মদ হাতেম বলেন, ‘প্রচুর ক্রয়াদেশ আসছে। তবে ক্রেতারা এত কম দাম বলছেন যে সব ক্রয়াদেশ নিতে পারছি না। উৎপাদন খরচ বেড়ে যাওয়ায় আমাদের প্রতিযোগিতা সক্ষমতা কমে যাচ্ছে। তা ছাড়া একসময় ১২০ দিনের লিড বা সময় দিতেন ক্রেতারা। এখন সেটি কমে আসছে ৬০ দিনে। কিন্তু কারখানা থেকে চট্টগ্রাম বন্দর দিয়ে জাহাজে পণ্য তুলে দিতে ৭-১০ দিন সময় লাগছে।’\n', '\n', 'এদিকে পোশাকশিল্পের রপ্তানি যেখানে বাড়ছে, সেখানে অন্য রপ্তানি খাতের অবস্থা খুব ভালো নয়। চামড়া ও চামড়াজাত পণ্যের রপ্তানি গত অর্থবছর থেকেই কমছিল। চলতি অর্থবছরের প্রথম ছয় মাসেও ১৪ শতাংশ কমেছে। আরেক শীর্ষ খাত পাট ও পাটজাত পণ্য রপ্তানিও ২৬ শতাংশ কম। চিংড়ি রপ্তানি কমেছে ১৭ শতাংশ।\n', '\n', 'জানতে চাইলে বেসরকারি গবেষণা সংস্থা সেন্টার ফর পলিসি ডায়ালগের (সিপিডি) গবেষণা পরিচালক খন্দকার গোলাম মোয়াজ্জেম প্রথম আলোকে বলেন, গত এক দশকে পোশাক খাতের সবচেয়ে বড় অর্জন শ্রমিকদের নিরাপত্তার দিক দিয়ে কর্মপরিবেশের উন্নতি। এটি ভাবমূর্তির পুনরুদ্ধারে বড় ভূমিকা রেখেছে। অন্যদিকে সস্তা পোশাকের পাশাপাশি মধ্য ও উচ্চমানের পোশাক তৈরি করছে অনেক কারখানা। ৫ ভাগের ১ ভাগ কারখানা এখন উন্নত প্রযুক্তি ব্যবহার করছে। এতে করে কারখানার উৎপাদনশীলতার পাশাপাশি শ্রমিকের দক্ষতা বেড়েছে। তবে শ্রম অধিকারের অনেক বিষয় এখনো উপেক্ষিত।\n', '\n', 'সিপিডির এই গবেষক আরও বলেন, ভবিষ্যতে উন্নত প্রযুক্তি ও বড় বিনিয়োগের কারখানাই ব্যবসা করবে। ছোট-মাঝারি কারখানার টিকে থাকাই মুশকিল হয়ে যাবে। তা ছাড়া পরিবেশদূষণের বিষয়টি সামনের দিনগুলোতে বড় ইস্যু হয়ে আসবে। স্বল্পোন্নত দেশ থেকে উন্নয়নশীল দেশ হয়ে গেলে ২০২৭ সালে ইইউতে শুল্কমুক্ত সুবিধা পাওয়া যাবে না। এসব চ্যালেঞ্জ মোকাবিলার জন্য এখনই প্রস্তুতি নিতে হবে।\n', '\n', '\ufeffকী হবে সাড়ে ৪ কোটি টাকার?\n', '\n', '\n', '\n', 'সৌদি আরবে পড়ে থাকা রাষ্ট্রের ৪ কোটি ৪২ লাখ টাকার এখন কী হবে? এই টাকা কি সৌদি আরবেই পড়ে থাকবে, না ঢাকায় ফেরত আনা হবে? নাকি মালয়েশীয় কোম্পানি আইরিস করপোরেশনকে ফেরত দিতে হবে? চার বছরেও এসব প্রশ্নের জবাব তৈরি করতে পারেনি সরকার।\n', '\n', 'ঘটনাটি অবশ্য পাঁচ বছর আগের। সৌদি আরবে অবস্থানরত প্রবাসী বাংলাদেশিদের মেশিন রিডেবল পাসপোর্ট (এমআরপি) তৈরি করে দেওয়ার কাজ পায় মালয়েশীয় কোম্পানি আইরিস করপোরেশন। ২০১৪ সালের ১৪ জুন সরকারি ক্রয়সংক্রান্ত মন্ত্রিসভা কমিটি ১০৫ কোটি ৩০ লাখ টাকা ব্যয়ের এ বিষয়ক প্রস্তাব অনুমোদন করে। অনুমোদনের শর্তে বলা হয়, পাসপোর্ট ফির বাইরে অতিরিক্ত ৯ ডলার করে সেবা মাশুল (সার্ভিস চার্জ) পাবে আইরিস করপোরেশন।\n', '\n', 'আইরিস করপোরেশন কাজ করে চলে গেছে চার বছর আগেই। কিন্তু পুরো পাওনা না নিয়েই কোম্পানিটি চলে গেছে। সেবা মাশুল হিসেবে তারা বাংলাদেশের কাছে পায় ১৯ লাখ ৭৭ হাজার ১৪০ সৌদি রিয়াল। প্রতি রিয়াল ২২ টাকা ৩৬ পয়সা দরে এর পরিমাণ দাঁড়ায় ৪ কোটি ৪২ লাখ টাকা। সৌদি আরবের একটি ব্যাংকে বাংলাদেশ কনস্যুলেট জেনারেল, জেদ্দার নামে এই রিয়াল জমা রয়েছে। তাই এখন এ টাকার কী হবে, এ নিয়েই চলছে আলাপ-আলোচনা।\n', '\n', 'বিষয়টি প্রথম ধরা পড়ে স্থানীয়ভাবে ২০১৬-১৭ অর্থবছরের নিরীক্ষা আপত্তিতে। সেখানে বলা হয়, আইরিস করপোরেশনের আউটসোর্সিং ফি বাবদ যে রিয়াল জেদ্দায় আলাদা একটি হিসাবে গচ্ছিত রয়েছে, তা সরকারি কোষাগারে জমা পড়া আবশ্যক। নিরীক্ষায় এ-ও সুপারিশ করা হয়, আইরিস কোম্পানি পরে কখনো টাকা চাইলে তা পরিশোধ করতে হবে।\n', '\n', 'অর্থ মন্ত্রণালয় বিষয়টি নিয়ে চার বছরে সাত দফা বৈঠক করেছে। সর্বশেষ গত বছরের এপ্রিলে অনুষ্ঠিত বৈঠকে সিদ্ধান্ত হয়, পুরো ঘটনা জানতে মহা হিসাবনিরীক্ষক ও নিয়ন্ত্রকের (সিএজি) কার্যালয়কে আরেকটি নিরীক্ষা চালাতে হবে। সেই সিদ্ধান্তের অংশ হিসেবেই দুই সদস্যের একটি নিরীক্ষা দল আগামী সপ্তাহে সৌদি আরব যাচ্ছে। দলটি প্রথমে সৌদি আরবের রিয়াদ ও পরে জেদ্দায় যাবে।\n', '\n', 'অর্থ মন্ত্রণালয়ের পাশাপাশি ঘটনাটি সম্পর্কে অবগত সরকারের গুরুত্বপূর্ণ আরও ছয় দপ্তর। এগুলো হচ্ছে সিএজি কার্যালয়, বাংলাদেশ ব্যাংক, স্বরাষ্ট্র মন্ত্রণালয়, পররাষ্ট্র মন্ত্রণালয়, হিসাব মহা নিয়ন্ত্রকের (সিজিএ) কার্যালয় এবং বহিরাগমন ও পাসপোর্ট অধিদপ্তর। অর্থ মন্ত্রণালয় ও সিএজি কার্যালয় সূত্রে এসব কথা জানা গেছে।\n', '\n', 'জানতে চাইলে সিএজি মোহাম্মদ মুসলিম চৌধুরী গতকাল সোমবার প্রথম আলোকে বলেন, ‘সৌদি আরবে একটি নিরীক্ষা দল যাচ্ছে। দলটির প্রতিবেদন থেকে বোঝা যাবে বাস্তবে ওখানে কী হয়েছিল। বিদেশে পড়ে থাকা সব অর্থই রাষ্ট্রীয় কোষাগারে জমা দেওয়ার নির্দেশনা রয়েছে।’\n', '\n', 'অর্থ মন্ত্রণালয় ২০১৪ সালের ২২ জুলাই স্বরাষ্ট্র মন্ত্রণালয়কে দেওয়া এক অনাপত্তিপত্রে উল্লেখ করে, সেবা মাশুল থেকে আদায় করা অর্থ করবহির্ভূত রাজস্ব (নন-ট্যাক্স রাজস্ব) হিসেবে বাজেটে দেখাতে হবে। আর ঠিকাদারি প্রতিষ্ঠানকে তাদের পাওনা বাবদ যে অর্থ পরিশোধ করতে হবে, তা দেখাতে হবে ব্যয় হিসেবে।\n', '\n', 'অর্থ মন্ত্রণালয়ের অর্থ বিভাগ বলছে, আয়-ব্যয়ের হিসাব বাজেটে দেখাতে ২০১৪ সালের ৭ আগস্ট অর্থ মন্ত্রণালয়ের অর্থ বিভাগ দুটি অর্থনৈতিক কোড তৈরি করে। আবার নিরীক্ষার প্রয়োজনে আয়-ব্যয়ের সব তথ্য সংরক্ষণেরও নির্দেশনা দেওয়া হয়। কিন্তু প্রশাসনিক মন্ত্রণালয় এগুলো ঠিকঠাক পরিপালন করেনি।\n', '\n', 'পাসপোর্ট অধিদপ্তর থেকে পাওয়া অর্থ বিভাগের এক কার্যবিবরণীতে দেখা যায়, পুরো ঘটনা উদ্ধার করতে সৌদি আরবের জেদ্দা ও রিয়াদে কতগুলো পাসপোর্টের আবেদন পাওয়া গিয়েছিল, কতগুলো পাসপোর্ট সরবরাহ করা হয়েছে, পাসপোর্টপ্রতি কনস্যুলার ফি ও সেবা মাশুল বাবদ কত টাকা আদায় হয়েছে, আইরিস করপোরেশনকে কত টাকা পরিশোধ করা হয়েছে, চুক্তির শর্ত অনুযায়ী আইরিস কাজ করেছে কি না-এসব জানা জরুরি বলে গত বছরের বৈঠকে সবাই একমত পোষণ করেন। জানা গেছে, অর্থ বিভাগ এক বছরেও এসব তথ্য কারও কাছ থেকে পায়নি।\n', '\n', 'প্রায় এক মাস হলো পাসপোর্ট অধিদপ্তরের নতুন মহাপরিচালক (ডিজি) হয়ে এসেছেন মেজর জেনারেল মো. সোহায়েল হোসেন খান। তবে চিঠি চালাচালি ও সৌদিপ্রবাসীদের এমআরপি পাসপোর্ট দেওয়ার প্রায় পুরো সময়ে অধিদপ্তরের ডিজি ছিলেন মেজর জেনারেল মো. মাসুদ রেজওয়ান। আর আইরিস কাজ পাওয়ার সময় অধিদপ্তরের ডিজি ছিলেন আবদুল মাবুদ।\n', '\n', 'জানতে চাইলে মাসুদ রেজওয়ান গতকাল প্রথম আলোকে বলেন, ‘আইরিস করপোরেশন চুক্তি অনুযায়ী কাজ শেষ না করেই চলে গেছে। তারা সেবা মাশুলের একটি অঙ্ক পেতে পারে, তবে বাংলাদেশ সরকারও পাসপোর্ট ফি বাবদ তাদের কাছে ভালো অঙ্কের ডলার পাবে।’ সিএজি কার্যালয়ের যে তদন্ত দল সৌদি আরব যাচ্ছে, সেই দলটিকে যথাযথ সহায়তা করতে তিনি সৌদি আরবের বাংলাদেশ দূতাবাসকে অনুরোধ করেন।\n', '\n', 'সৌদি আরবে বাংলাদেশ দূতাবাসের কনসাল জেনারেল, জেদ্দা এফ এম বোরহান উদ্দিনের কাছে গত ২৮ জানুয়ারি এক ই-মেইল বার্তায় পাসপোর্টের জন্য প্রবাসী বাংলাদেশিদের আবেদন, পাসপোর্ট সরবরাহের পরিমাণ, আইরিসের টাকা না নেওয়ার কারণসহ পুরো ঘটনার হালনাগাদ তথ্য জানতে চাইলেও তিনি কোনো জবাব দেননি।\n', '\n', 'পাসপোর্ট অধিদপ্তর, পররাষ্ট্র মন্ত্রণালয় ও অর্থ মন্ত্রণালয় সূত্রে জানা গেছে, আইরিস করপোরেশন মালয়েশিয়ার একটি বিতর্কিত কোম্পানি। কোম্পানিটি পাঁচ মাস দেরি করে কাজ শুরু করায় পুরো ব্যাপারটিই বাংলাদেশের জন্য অস্বস্তিকর হয়েছে। এ জন্য অনেক প্রবাসী যথাসময়ে পাসপোর্ট পাননি। সৌদি আরবে বাংলাদেশের রাষ্ট্রদূত গোলাম মসিহ গত বছর সাংবাদিকদের কাছে মন্তব্য করেছিলেন, ‘আইরিস অনেক দায়িত্বহীন।’\n', '\n', 'জানতে চাইলে সাবেক সিএজি এম হাফিজ উদ্দিন খান গতকাল প্রথম আলোকে বলেন, ‘টাকাটা রাষ্ট্রীয় কোষাগারে আনাটা আগে জরুরি।’\n', '\n', '\n', 'গাজীপুরে পাঁচ হাজার পরিবারকে মাসজুড়ে খাদ্য সহায়তা\n', '\n', '\n', 'করোনাভাইরাসের প্রভাবে সবচেয়ে বেশি ক্ষতিগ্রস্ত হচ্ছে সমাজের নিম্ন আয়ের মানুষ, যাদের জীবন হয়ে পড়েছে দুর্বিষহ। এসব মানুষের জন্য সহযোগিতার হাত বাড়িয়ে দিতে গাজীপুরের শ্রীপুর ও কালিয়াকৈর উপজেলার অসহায় ও নিম্ন আয়ের পাঁচ হাজার পরিবারকে যৌথ উদ্যোগে খাদ্য সহায়তা দিচ্ছে ম্যারিকো বাংলাদেশ লিমিটেড ও ফেডারেশন অব বাংলাদেশ চেম্বার অব কমার্স অ্যান্ড ইন্ড্রাস্ট্রিজ (এসবিসিসিআই)।\n', '\n', 'গাজীপুর জেলা প্রশাসক ও স্থানীয় প্রশাসনের সহযোগিতায় এই প্রকল্পের আওতায় প্রত্যেক পরিবারকে এক সপ্তাহের চাল, ডাল, তেল, লবণ সহ প্রয়োজনীয় খাদ্য বিতরণ করা হয়েছে। বৃহস্পতিবার থেকে শুরু হয়ে খাদ্য বিতরণ প্রক্রিয়া চালু থাকবে মাসব্যাপী।\n', '\n', 'এফবিসিসিআইয়ের সভাপতি শেখ ফজলে ফাহিম বলেন, ‘ম্যারিকো বাংলাদেশের গাজীপুরের মানুষের পাশে দাঁড়ানোর যে প্রয়াস এটাকে এফবিসিসিআই স্বাগত জানায়। আমাদের বিশ্বাস, এই প্রচেষ্টা থেকে অনুপ্রাণিত হয়ে আরও অনেকেই এগিয়ে আসবেন।’ \n', '\n', 'ম্যারিকো বাংলাদেশের ব্যবস্থাপনা পরিচালক (এমডি) আশীষ গোপাল বলেন, ‘আমরা দীর্ঘদিন ধরে শ্রীপুর ও কালিয়াকৈর এলাকায় কারখানা পরিচালনা করে আসছি। এখানকার সমাজ ও বাসিন্দাদের সাথে আমাদের প্রত্যক্ষ সম্পর্ক ও দায়বদ্ধতা আছে। এই সামাজিক দায়বদ্ধতার সূত্রে আমরা এই খাদ্য সহায়তা প্রদানের উদ্যোগ নিয়েছি।’\n', '\n', 'তিনি বলেন, এই উদ্যোগে আমাদের পাশে থাকার জন্য স্থানীয় প্রশাসন ও এফবিসিসিআই’কে বিশেষ ধন্যবাদ জ্ঞাপন করছি। আশা করছি, আমাদের সকলের সম্মিলিত প্রচেষ্টায় আমরা এই সংকট উত্তরণে সক্ষম হব। চলমান সংকট মোকাবিলায় আমাদের কর্মী, ভোক্তা এবং সমাজের জন্য প্রয়োজনীয় সহায়তা দিতে আমরা প্রতিশ্রুতিবদ্ধ।\n', '\n', 'এফবিসিসিআইয়ের পরিচালক এবং প্যারামাউন্ট ইমপেক্স লিমিটেডের (এমডি) মোহাম্মদ আনোয়ার সাদাত সরকার বলেন, ‘করোনা ভাইরাসের প্রার্দুভাবের কারণে লক্ষ লক্ষ শ্রমিক আজ শ্রমহীন হয়ে পড়েছ। এ সমস্ত পরিবারকে সহায়তা করার জন্য এফবিসিসিআই ও ম্যারিকো বাংলাদেশ যৌথ উদ্যোগ গ্রহণ করেছে। কমপক্ষে পাঁচ হাজার পরিবারের মধ্যে তারা ত্রাণ বিতরণের কর্মসূচি গ্রহণ করছে। এই কর্মসূচির সাথে সম্পৃক্ত থাকতে পেরে আমি নিজেকেও গর্বিত মনে করছি।’\n', '\n', 'গাজীপুর জেলা প্রশাসক এস. এম. তরিকুল ইসলাম বলেন, ‘করোনায় সবচেয়ে ক্ষতিগ্রস্ত মানুষের সহযোগিতায় সরকারের পাশাপাশি ম্যারিকো, এফবিসিসিআইয়ের মতো বেসরকারি প্রতিষ্ঠানগুলোও এগিয়ে আসছে, যা সত্যিই ইতিবাচক।’\n', '\n', 'এর আগে দেশে কোভিড-১৯ এর সংক্রমণ ঠেকাতে প্রধানমন্ত্রীর ত্রাণ ও কল্যাণ তহবিলে ৫০ লাখ টাকার অনুদান দিয়েছে ম্যারিকো বাংলাদেশ লিমিটেড।', 'আইফোনে ত্রুটি, তথ্য চুরির ঝুঁকিতে ৫০ কোটি ডিভাইস!\n', '\n', 'আইফোন মানেই কমপিউটারের বিকল্প একটি সর্বাধুনিক ডিভাইস। কিন্তু সেই আইফোনেই যদি ত্রুটি থাকে, যার ফলে একান্ত ব্যক্তিগত তথ্য পাচার হয়ে যায়। তখন আস্থার জায়গা আর কোথায় থাকে! এমনই পিলে চমকানো তথ্য দিয়েছে মোবাইল নিরাপত্তা প্রতিষ্ঠান জেকঅপস। \n', '\n', 'সান ফ্রান্সিসকোভিত্তিক মোবাইল নিরাপত্তা সংস্থাটি জানায়, এ ত্রুটি সারানোর জন্য ইতিমধ্যে কাজ শুরু করেছে অ্যাপল। অথচ ত্রুটির কারণে ৫০ কোটির বেশি আইফোন তথ্য হ্যাকের ঝুঁকিতে রয়েছে কয়েকবছর। একই ত্রুটি পাওয়া গেছে আইপ্যাডেও। ২০১৯ সালে একটি জটিল সাইবার হামলার শিকার হয় প্রতিষ্ঠানটির একজন গ্রাহক। সেই ঘটনার তদন্ত করতে গিয়ে জেকঅপস অ্যাপলের ডিভাইসে ভয়াবহ এ ত্রুটি খুঁজে পায়। \n', '\n', 'আইফোন ও আইপ্যাডের মেইল অ্যাপে পাওয়া গেছে ওই নিরাপত্তা ত্রুটি।জেকঅপস এর প্রধান নির্বাহী জাক আব্রাহাম বলেন, ‘আমরা যা বুঝতে পেরেছি তা হচ্ছে অন্তত ছয়টি সাইবার নিরাপত্তা লংঘনের ক্ষেত্রে হ্যাকাররা এ ত্রুটি কাজে লাগিয়েছে।’ বিষয়টি স্বিকার করে অ্যাপলের একজন মুখপাত্র বলেন, ‘আইফোন ও আইপ্যাডে অ্যাপলের ইমেইল সফটওয়্যারে এ ত্রুটি রয়েছে। যেটি ‘মেইল অ্যাপ’ নামে পরিচিত। এ সমস্যার সমাধান ইতিমধ্যে করা হয়ে গেছে। ফলে পরবর্তী আপডেটে ত্রুটি থাকবে না।’ \n', '\n', 'তবে জেকঅপস প্রধান আব্রাহামের গবেষণার ব্যাপারে কোনো মন্তব্য করতে রাজি হয়নি অ্যাপল। ওই গবেষণা প্রতিবেদনটি প্রকাশিত হয়েছে গত বুধবার। প্রতিবেদনটির দাবি সঠিক হলে, দূর থেকে ওই নিরাপত্তা ত্রুটির সুযোগ নেওয়া সম্ভব এবং এরই মধ্যে নামিদামী অনেক ব্যবহারকারীর ডিভাইসে অনুপ্রবেশে ত্রুটিটি ব্যবহার করেছে সাইবার অপরাধীরা।\n', '\n', 'এ প্রসঙ্গে আব্রাহাম জানিয়েছেন, জানুয়ারি ২০১৮ থেকে আইওএস মোবাইল অপারেটিং সিস্টেমের ত্রুটির সুযোগ নিচ্ছে এমন ম্যালিশাস প্রোগ্রামের উপস্থিতির প্রমাণ খুঁজে পেয়েছেন তিনি। তবে, হ্যাকারের পরিচয় সম্পর্কে কিছু জানাতে পারেননি তিনি। রয়টার্সের পক্ষেও আব্রাহামের দাবির পক্ষে প্রমাণ সংগ্রহ করা সম্ভব হয়নি।\n', '\n', 'অ্যাপের মাধ্যমে ব্যবহারকারীকে ফাঁকা ইমেইল ম্যাসেজ পাঠানো হয়। মেইলটি খোলার পর এক পর্যায়ে মেইল অ্যাপ ক্র্যাশ করে এবং অ্যাপটিকে রিসেট করতে হয়। অ্যাপ ক্র্যাশের সুযোগ নিয়ে ডিভাইসে প্রবেশ করে ছবি ও কন্টাক্ট নাম্বার এবং ডেটা হাতিয়ে নেয় হ্যাকাররা। \n', '\n', 'জেকঅপস দাবি করেছে, ত্রুটিটির সুযোগ নিয়ে সাম্প্রতিক আইওএস সংস্করণের আইফোন থেকেও দূরে বসে ডেটা হাতিয়ে নিতে পারে হ্যাকাররা। মেইল অ্যাপের যে যে তথ্যে প্রবেশাধিকার রয়েছে, তার সব জায়গা থেকেই ডেটা হাতিয়ে নিতে পারে তারা, এমনকি গোপনীয় ম্যাসেজও।\n', '\n', 'একটি সময় ইসরায়েলি ডিফেন্স ফোর্স সিকিউরিটি গবেষক হিসেবে কর্মরত ছিলেন আব্রাহাম। তার ধারণা, হ্যাকিং কৌশলটি কোনো চেইন ম্যালিশাস প্রোগ্রামের অংশ, যেটির বাকি অংশ এখনও উদঘাটন করা যায়নি। এর মাধ্যেমে দূরে বসে ডিভাইসের পুরো নিয়ন্ত্রণ নিয়ে নিতে পারবে আক্রমণকারীরা। এ বিষয়ে কোনো মন্তব্য করতে রাজি হয়নি অ্যাপল। \n', '\ufeff২৫ বড় অর্থনীতির তালিকায় ঢুকবে বাংলাদেশ\n', '\n', '\n', '২০৩২ সালের মধ্যে বাংলাদেশ বিশ্বের বড় ২৫টি অর্থনীতির দেশের একটি হবে। তখন বাংলাদেশ হবে ২৪ তম বৃহৎ অর্থনীতির দেশ। বর্তমানে অবস্থান ৪১ তম। ২০৩৩ সালে আমাদের পেছনে থাকবে মালয়েশিয়া, সুইডেন, সুইজারল্যান্ড, সিঙ্গাপুর, ভিয়েতনাম ও দক্ষিণ আফ্রিকার মতো দেশ। আগামী ১৫ বছর দেশের মোট দেশজ উৎপাদন (জিডিপি) প্রবৃদ্ধি গড়ে ৭ শতাংশ থাকবে।\n', '\n', 'যুক্তরাজ্যভিত্তিক গবেষণা প্রতিষ্ঠান সেন্টার ফর ইকোনমিকস অ্যান্ড বিজনেস রিসার্চ (সিইবিআর) প্রকাশিত এক প্রতিবেদনে এই সম্ভাবনার কথা বলা হয়েছে। ওয়ার্ল্ড ইকোনমিক লিগ টেবিল ২০১৯ শীর্ষক এই প্রতিবেদনে ১৯৩টি দেশের অর্থনৈতিক অবস্থা, চ্যালেঞ্জ ও সম্ভাবনার উল্লেখ আছে। গত ২৬ ডিসেম্বর এই প্রতিবেদনটি প্রকাশ করা হয়েছে। সাধারণত জিডিপির আকার বিবেচনায় এনে অর্থনীতির আকার নির্ধারণ করা হয়।\n', '\n', 'বাংলাদেশ সম্পর্কে ওই প্রতিবেদনে বলা হয়েছে, গত ১৫ বছরে বাংলাদেশ ১২টি দেশকে টপকে গেছে। আগামী ১৫ বছরে টপকে যাবে আরও ১৭টি দেশ। এই যাত্রার প্রথম পাঁচ বছরে ৫টি দেশকে টপকে যাবে। ২০২৩ সালে বাংলাদেশ হবে ৩৬ তম অর্থনীতির দেশ। পরের পাঁচ বছর আরও ৯টি দেশকে পেরিয়ে ২০২৮ সালে হবে ২৭ তম বড় অর্থনীতির দেশ। পরের পাঁচ বছরে টপকাবে আরও ৩টি দেশ।\n', '\n', 'সংস্থাটি আরও বলেছে, এক দশক ধরে বাংলাদেশ গড়ে ৬ দশমিক ৩ শতাংশ হারে জিডিপি প্রবৃদ্ধি অর্জন করেছে। এখন ক্রয়ক্ষমতার সমতা অনুসারে বা পিপিপি ডলারে মাথাপিছু জিডিপি ৪ হাজার ৬০০ ডলারে উন্নীত হয়েছে, যা দেশটিকে নিম্নমধ্যম আয়ের দেশে উত্তরণে সহায়তা করেছে। সংস্থাটি বলছে, বাংলাদেশের অর্থনীতিতে বড় প্রবৃদ্ধির পেছনে কারণ হলো অভ্যন্তরীণ ভোগ চাহিদা, সরকারি ব্যয়, প্রবাসী আয় ও রপ্তানি। নানা ধরনের চ্যালেঞ্জ সত্ত্বেও বাংলাদেশ এসব কারণেই সামনের দিকে এগিয়ে যাচ্ছে।\n', '\n', 'এই বিষয়ে জানতে চাইলে বাংলাদেশের গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিং বা সানেমের নির্বাহী পরিচালক সেলিম রায়হান প্রথম আলোকে বলেন, বড় অর্থনীতির দেশ হওয়ার যথেষ্ট সম্ভাবনা বাংলাদেশের আছে। আগামী ১৫ বছর ৭ শতাংশ বা এর বেশি প্রবৃদ্ধি অর্জনও সম্ভব। কিন্তু এগুলো শুধু সংখ্যাগত তথ্য–উপাত্ত। কীভাবে সেই সম্ভাবনাকে বাস্তবে পরিণত করতে হবে, সেটা বিবেচনায় আনতে হবে। এ জন্য বড় ধরনের কাঠামোগত সংস্কার করতে হবে। তাঁর মতে, বেসরকারি বিনিয়োগ বাড়াতে যোগাযোগব্যবস্থা, জ্বালানিসহ অবকাঠামো দ্রুত করতে হবে। দারিদ্র্য বিমোচনে কর্মসংস্থানের সুযোগ বাড়াতে হবে। এসব না হলে যেসব সংখ্যার কথা বলা হচ্ছে, তা শুধু সংখ্যাই থাকবে।\n', '\n', 'সিইবিআরের ওই প্রতিবেদনে আরও বলা হয়েছে, আগামী ১৫ বছরে বাংলাদেশের মোট দেশজ উৎপাদন (জিডিপি) আড়াই গুণের বেশি বাড়বে। এ বছর (২০১৯) বাংলাদেশের জিডিপি হবে (স্থিরমূল্যে) ১১ লাখ ৩০ হাজার ৬০০ কোটি টাকা। ২০৩৩ সালে গিয়ে জিডিপির আকার দাঁড়াবে ২৯ লাখ ১৫ হাজার ৩০০ কোটি টাকা।\n', '\n', 'ওয়ার্ল্ড ইকোনমিক লিগ টেবিল ২০১৯ প্রতিবেদন অনুযায়ী, বর্তমানে বিশ্বের এক নম্বর অর্থনীতির দেশ হলো যুক্তরাষ্ট্র। পরের স্থানে রয়েছে চীন। তৃতীয়, চতুর্থ ও পঞ্চম স্থানে আছে যথাক্রমে জাপান, জার্মানি ও ভারত। ২০৩৩ সালে এই চিত্র পাল্টে যাবে। তখন বিশ্বের এক নম্বর অর্থনীতির দেশ হবে চীন। দ্বিতীয় স্থানে সরে যাবে যুক্তরাষ্ট্র। আর তৃতীয় স্থানে উঠে আসবে ভারত। জাপান তিন নম্বর থেকে চার নম্বরে চলে যাবে। জার্মানিও চার থেকে পাঁচ নম্বরে নেমে যাবে।\n', '\n', '\n', '\n', 'বাণিজ্যিক এলাকায় সব ব্যাংক খোলা, বাড়ল লেনদেন ও খোলা রাখার সময়\n', '\n', '\n', 'চলমান সাধারণ ছুটির সময় দেশের বাণিজ্যিক এলাকায় রাজধানীর মতিঝিল ও দিলকুশা এবং চট্টগ্রামের খাতুনগঞ্জ ও আগ্রাবাদ এ অবস্থিত সব তফসিলি ব্যাংক খোলা রাকার নির্দেশনা দিয়েছে কেন্দ্রীয় ব্যাংক। একই সঙ্গে এসব এলকায় ব্যাংকগুলোর লেনদেন ও খোলা রাখার সময়ও বাড়ানো হয়েছে। আগামী ২৬ এপ্রিল হতে এ নির্দেশনা কার্যকর হবে।\n', '\n', 'আজ বৃহস্পতিবার বাংলাদেশ ব্যাংকের ডিপার্টমেন্ট অব অফ-সাইট সুপরভিশন থেকে এ সংক্রান্ত সার্কুলার জারি করা হয়েছে।\n', '\n', 'সার্কুলারে বলা হয়েছে, পরবর্তী নির্দেশনা না দেয়া পর্যন্ত রাজধানীর মতিঝিল, দিলকুশা এবং চট্টগ্রামের খাতুনগঞ্জ ও আগ্রাবাদে অবস্থিত সব তফসিলি ব্যাংকের শাখা প্রতি কার্যদিবসে খোলা রাখতে হবে। বাণিজ্যিক এসব এলাকার ব্যাংক শাখার দৈনিক ব্যাংকিং লেনদেনের সময় সকাল ১০ টা থেকে  দুপুর ২টা ঘটিকা পর্যন্ত পুনঃনির্ধারণ করা হল। এক্ষেত্রে লেনদেন পরবর্তী আনুষঙ্গিক কার্যক্রম সম্পাদনের জন্য সংশ্লিষ্ট শাখা এবং প্রধান কার্যালয়ের সংশ্লিষ্ট বিভাগ প্রয়োজনে দুপুর সাড়ে ৩টা পর্যন্ত খোলা রাখা যাবে।\n', '\n', 'এতে আরও বলা হয়েছে, করোনাভাইরাস সংক্রমণ রোধকল্পে সরকার ঘোষিত সাধারণ ছুটির মধ্যে দেশের বিভিন্ন বন্দরের মাধ্যমে আমদানি-রপ্তানি কার্যক্রমে সুবিধা প্রদানের উদ্দেশ্যে এসব এলাকায় অবস্থিত ব্যাংকের শাখা ও বুথসমূহ স্থানীয় প্রশাসনসহ বন্দরও কাস্টমস্ কর্তৃপক্ষের সাথে আলোচনাক্রমে সপ্তাহে ৭ দিন ২৪ ঘণ্টা খোলা রাখার যে নির্দেশনা প্রদান করা হয়েছিল তা বহাল রয়েছে। পাশাপাশি করোনার কারণে সরকার ও স্থানীয় প্রশাসন যেসব এলাকা লকডাউন কর\u200cবে ওই এলাকায় সব ব্যাংকের সব শাখা বন্ধ থাক\u200cবে। এছাড়া ব্যাংকিং লেনদেনের জন্য খোলা রাখা শাখা ও প্রধান কার্যালয়ে নির্দিষ্ট দূরত্ব (ডব্লিউএইচও এর গাইডলাইন অনুযায়ী) বজায় রাখার বিষয়য়ে নির্দেশনা নিশ্চিত করতে হবে।', 'বড় ও সেবা শিল্পে ১৫ হাজার কোটি টাকার পুনরর্থায়ন তহবিল\n', '\n', '\n', 'বড় ও সেবা শিল্পের জন্য প্রধানমন্ত্রী ঘোষিত ৩০ হাজার কোটি টাকার ঋণ তহবিলের ৫০ শতাংশ অর্থের জোগান দেবে বাংলাদেশ ব্যাংক। এ লক্ষ্যে কেন্দ্রীয় ব্যাংকের নিজস্ব উৎস থেকে ১৫ হাজার কোটি টাকার একটি পুনরর্থায়ন তহবিল গঠন করা হয়েছে। এ তহবিলের নাম দেওয়া হয়েছে ‘বৃহৎ শিল্প ও সার্ভিস সেক্টরে ওয়ার্কিং ক্যাপিটাল ঋণ সুবিধা প্রদানের পুনরর্থায়ন স্কিম’।\n', '\n', '৪ শতাংশ সুদে এই তহবিল পাবে ব্যাংকগুলো, যা ত্রৈমাসিক ভিত্তিতে আরোপিত হবে। গতকাল বৃহস্পতিবার কেন্দ্রীয় ব্যাংকের ব্যাংকিং প্রবিধি ও নীতি বিভাগ থেকে এসংক্রান্ত সার্কুলার জারি করা হয়েছে।\n', '\n', 'করোনাভাইরাসের অর্থনৈতিক ক্ষতি মোকাবেলায় বড় ও সেবা শিল্পের জন্য চলতি মূলধন ঋণ জোগানে প্রধানমন্ত্রী ঘোষিত ৩০ হাজার কোটি টাকার তহবিলের ব্যবহার নিয়ে গত ১২ এপ্রিল সার্কুলার জারি করে বাংলাদেশ ব্যাংক। ওই সার্কুলারে বলা হয়েছিল, এ তহবিলের পুরোটাই বাণিজ্যিক ব্যাংক ও আর্থিক প্রতিষ্ঠানগুলোকে নিজস্ব উৎস থেকে বিতরণ করতে হবে। তবে অনেক ব্যাংক তারল্য সংকটে থাকায় এখন কেন্দ্রীয় ব্যাংকের নিজস্ব উৎস থেকে ১৫ হাজার কোটি টাকার তহবিল জোগান দিতে এই পুনরর্থায়ন স্কিম গঠন করা হলো। এর ফলে বাকি ১৫ হাজার কোটি টাকা ব্যাংক ও আর্থিক প্রতিষ্ঠানগুলোর নিজস্ব উৎস থেকেই বিতরণ করতে হবে।\n', '\n', 'বৃহস্পতিবারের সার্কুলারে বলা হয়েছে, আর্থিক সহায়তা প্যাকেজে তারল্য সরবরাহ নিশ্চিতকল্পে বড় ও সেবা শিল্পে চলতি মূলধন জোগানে প্রধানমন্ত্রী ঘোষিত ৩০ হাজার টাকার মধ্যে বাংলাদেশ ব্যাংক কর্তৃক ১৫ হাজার কোটি টাকার পুনরর্থায়ন স্কিম গঠন করা হয়েছে। এ তহবিলের মেয়াদ হবে তিন বছর। প্রতিটি ব্যাংক ও আর্থিক প্রতিষ্ঠান এসংক্রান্ত আগের সার্কুলার অনুযায়ী বরাদ্দকৃত তহবিলের বিপরীতে ৫০ শতাংশ অর্থ এই স্কিমের আওতায় পুনরর্থায়ন সুবিধা নিতে পারবেন। এর আওতায় পুনরর্থায়ন গ্রহণে ইচ্ছুক ব্যাংক আর্থিক প্রতিষ্ঠানগুলোকে বাংলাদেশ ব্যাংকের সঙ্গে একটি অংশগ্রহণমূলক চুক্তি স্বাক্ষর করতে হবে। এর আওতায় পুনরর্থায়নকৃত অর্থ উদ্দেশ্যবহির্ভূত অন্য কোনো খাতে ব্যবহার করা হলে বাংলাদেশ ব্যাংক কর্তৃক সে পরিমাণ অর্থের ওপর নির্ধারিত সুদহারের অতিরিক্ত ২ শতাংশ সুদ সংশ্লিষ্ট ব্যাংক ও আর্থিক প্রতিষ্ঠানের কাছ থেকে এককালীন আদায় করতে পারবে।\n', '\n', 'গত ১২ এপ্রিলের সার্কুলার অনুযায়ী, যেসব শিল্প ও সেবা প্রতিষ্ঠান করোনাভাইরাসের প্রাদুর্ভাবের কারণে ক্ষতিগ্রস্ত হয়েছে শুধু সেসব প্রতিষ্ঠানই এর আওতায় সুবিধা পাবে। কোনো খেলাপি গ্রহীতা এ তহবিলের ঋণ পাবেন না। এ ছাড়া যেসব প্রতিষ্ঠানের ঋণ মন্দ ঋণে পরিণত হওয়ায় এরই মধ্যে তিনবারের বেশি পুনঃ তফসিল সুবিধা নিয়েছেন, তাঁরাও এই প্যাকেজের সুবিধা পাবেন না। এ তহবিল থেকে ব্যাংকের মাধ্যমে উদ্যোক্তারা ৯ শতাংশ সুদে ঋণ নিতে পারবেন। তবে তাঁদের ৪.৫ শতাংশ সুদ পরিশোধ করতে হবে, বাকি ৪.৫ শতাংশ সুদ সরকার ভর্তুকি হিসেবে দেবে।', '\ufeffমালিকের কৌশলে শ্রমিকের ক্ষোভ\n', '\n', '\n', '\n', 'নতুন মজুরিকাঠামোতে পোশাকশ্রমিকদের নিম্নতম বা ৭ নম্বর গ্রেডে মজুরি বেড়েছে ২ হাজার ৭০০ টাকা। তার মধ্যে মূল মজুরি ১ হাজার ১০০ টাকা। একই হারে অন্যান্য গ্রেডের মজুরিও বেড়েছে। সরল এই অঙ্কের মধ্যেই রয়েছে গলদ। কারণ, প্রতিবছর ৫ শতাংশ হারে শ্রমিকের মজুরি বেড়েছে। সে জন্য ৩, ৪ ও ৫ নম্বর গ্রেডের পুরোনো অনেক শ্রমিক ঘোষিত নতুন মজুরিকাঠামোর সমপরিমাণ মূল মজুরি এখনই পাচ্ছেন। প্রায় প্রতিটি কারখানায় এই তিন গ্রেডেই সবচেয়ে বেশি শ্রমিক কাজ করেন।\n', '\n', 'মূল মজুরি কম হারে বাড়ানোর পুরোনো কৌশলটি মালিকপক্ষ এবারও নিয়েছে। তার কারণে শেষ পর্যন্ত নতুন কাঠামোতে শ্রমিকের একটি বড় অংশের মূল মজুরি প্রকৃতপক্ষে বাড়েনি। ফলে  ওভারটাইম ও উৎসব ভাতাও বাড়বে না তাঁদের। পাঁচ বছর পর নতুন মজুরিকাঠামোতে প্রত্যাশা পূরণ না হওয়ার কারণেই শ্রমিকেরা বিক্ষুব্ধ হয়ে উঠেছেন, এমনটিই জানিয়েছেন বেশ কয়েকজন শ্রমিকনেতা।\n', '\n', 'আট হাজার টাকা নিম্নতম মজুরি ঘোষণা করে গত ২৫ নভেম্বর প্রজ্ঞাপন জারি করে শ্রম মন্ত্রণালয়। চলতি মাস থেকে নতুন কাঠামো অনুযায়ী মজুরি পাবেন শ্রমিকেরা। তবে গত মাসের প্রথম সপ্তাহে সেই মজুরিকাঠামোতে বৈষম্যের অভিযোগ তুলে আন্দোলনে নামেন নারায়ণগঞ্জ ও গাজীপুরের শ্রমিকেরা। নির্বাচনের আগে আন্দোলন কিছুটা স্তিমিত হলেও গতকাল সোমবার দ্বিতীয় দিনের মতো রাজধানীর এয়ারপোর্ট, উত্তরা, আজমপুর, আবদুল্লাহপুর এলাকায় পোশাক কারখানার শ্রমিকেরা সড়ক অবরোধ করে দীর্ঘসময় বিক্ষোভ করেন। সাভারের হেমায়েতপুরেও শ্রমিক বিক্ষোভের ঘটনা ঘটেছে।\n', '\n', 'মজুরি নিয়ে শ্রম অসন্তোষের বিষয়ে জানতে চাইলে ইন্ডাস্ট্রিয়াল বাংলাদেশ কাউন্সিলের সাবেক মহাসচিব মো. তৌহিদুর রহমান প্রথম আলোকে বলেন, অতীতের সব মজুরিকাঠামোতেই বেসিক (মূল মজুরি) কম বাড়ানোর কৌশল নিয়েছিল মালিকপক্ষ। সেই ধারাবাহিকতায় এবার ভাতা বৃদ্ধি করে মূল মজুরি কমানো হয়েছে। মালিকদের এই কৌশলই শ্রম অসন্তোষের অন্যতম কারণ। গতবারের মজুরিকাঠামো বাস্তবায়নের পর থেকে প্রতিবছর ৫ শতাংশ হারে বেসিক বেড়েছে।\n', '\n', 'তৌহিদুর রহমান বলেন, নিম্নতম মজুরি আট হাজার টাকা নিয়ে সমস্যা নেই। সমস্যা হচ্ছে ওপরের গ্রেডে, যেখানে দক্ষ শ্রমিকেরা কাজ করেন। সেসব গ্রেডে যে হারে মজুরি বাড়ানো দরকার ছিল, সেটি  হয়নি। সে জন্য শ্রমিকেরা খুশি হতে পারেননি।\n', '\n', 'অবশ্য মালিকপক্ষ কোনো কৌশল করেনি বলে দাবি করেছেন তৈরি পোশাকশিল্পের মালিকদের সংগঠন বিজিএমইএর সভাপতি সিদ্দিকুর রহমান। গতকাল তিনি প্রথম আলোকে বলেন, ‘কোনো কৌশল করা হয়নি। প্রত্যেক শ্রমিকের মোট মজুরি ১ হাজার ২০০ থেকে দেড় হাজার টাকা বেড়েছে। বেসিক (মূল মজুরি) কমতেই পারে। মোট মজুরি যত বাড়বে, বেসিক তত কমবে। তিনি বলেন, মজুরি যথেষ্ট বেড়েছে। অন্যবারের চেয়ে এবারই সবচেয়ে বেশি মজুরি বেড়েছে।\n', '\n', 'মজুরির বিষয়টি নিয়ে গত কয়েক দিনে বেশ কয়েকজন কারখানা–মালিকের সঙ্গে কথা হয়। তাঁরা জানান, ৪ নম্বর গ্রেড বা অপারেটর পদেই বেশি শ্রমিক কাজ করেন। নতুন কাঠামোতে এই গ্রেডের মূল মজুরি ৪ হাজার ৯৩০ টাকা। ২০১৩ সালের ডিসেম্বরে কার্যকর হওয়া আগের মজুরিকাঠামোতে গ্রেডটির মূল মজুরি ছিল ৩ হাজার ৮০০ টাকা। তবে প্রতিবছর ৫ শতাংশ হারে ইনক্রিমেন্ট হওয়ায় এই গ্রেডে কর্মরত পুরোনো শ্রমিকের মূল মজুরি বেড়ে গত বছরই ৪ হাজার ৬১৫ টাকা হয়েছে। এবার নতুন কাঠামোর পরিবর্তে ইনক্রিমেন্ট হলে সেই মজুরি ৪ হাজার ৮৫১ টাকায় দাঁড়াত। তার মানে নতুন কাঠামোতে গ্রেডটিতে থাকা পুরোনো শ্রমিকদের মূল মজুরি বেড়েছে মাত্র ৭৯ টাকা। একইভাবে হিসাব করলে দেখা যায়, ৫ নম্বর গ্রেডের মূল মজুরি বেড়েছে ১৬৪ টাকা। তবে ৩ নম্বর গ্রেডে উল্টো মূল মজুরি কমে গেছে ৪৪ টাকার মতো।\n', '\n', 'নিচের দিকের গ্রেডের মতো ওপরের গ্রেডের শ্রমিকের মজুরি প্রকৃতপক্ষে বেশি না বাড়ায় মালিকেরা কিছুটা স্বস্তিতে আছেন। গাজীপুরের এক কারখানার মালিক নাম প্রকাশ না করার শর্তে বলেন, সপ্তম গ্রেডে ৫১ শতাংশ মজুরি বেড়েছে। সেই হিসাবে আমাদের খরচ ৪০-৫০ শতাংশ বৃদ্ধি পাওয়ার কথা ছিল। তবে বেড়েছে ২৫-২৬ শতাংশ। কারণ হচ্ছে, ওপরের গ্রেডের শ্রমিকের মজুরি প্রকৃতপক্ষে খুব বেশি বাড়েনি। এ ছাড়া নারায়ণগঞ্জের এক কারখানার মালিক জানান, মজুরি বৃদ্ধি পাওয়ায় তাঁর কারখানার শ্রমিকদের মজুরি বাবদ ব্যয় বেড়েছে ১৪-১৫ শতাংশ।\n', '\n', 'জানতে চাইলে শ্রমিকনেতা জাতীয় গার্মেন্টস শ্রমিক ফেডারেশনের সভাপতি আমিরুল হক আমিন প্রথম আলোকে বলেন, তিন বছরের ব্যবধানে ২০১৩ সালে নিম্নতম মজুরি বোর্ড হয়েছিল। এবার হয়েছে পাঁচ বছর পর। সেই হিসাবে শ্রমিকদের প্রত্যাশা অনুযায়ী মজুরি বাড়েনি। ৩, ৪ ও ৫ নম্বর গ্রেডেই সমস্যা আছে। এই গ্রেডগুলোর মজুরি পুনর্বিবেচনা করা দরকার। সরকার, মালিক ও শ্রমিক—তিন পক্ষ বসে পুরো বিষয়টি সমাধান করার পরামর্শ তাঁর।\n', '\n', ' \n', 'ওয়্যারহাউস-ডেলিভারিম্যান সংকটে জরুরি পণ্য সরবরাহ নিয়ে শঙ্কা\n', '\n', '\n', 'করোনাভাইরাস পরিস্থিতির ক্রমেই অবনতি ঘটছে। এ অবস্থায় মানুষের দোরগোড়ায় জরুরি নিত্য পণ্য পৌঁছে দিয়ে মানুষকে ঘরে থাকতে সহায়তা করছে ই-কমার্স কম্পানিগুলো। কিন্তু অনলাইনে কেনাকাটার চাপ কয়েক গুণ বেড়ে যাওয়ায় সময়মতো পণ্য সরবরাহে হিমশিম খাচ্ছে কম্পানিগুলো। পর্যাপ্ত ওয়্যারহাউস ও ডেলিভারিম্যান না থাকায় এই সংকট তৈরি হচ্ছে বলে জানালেন খাতসংশ্লিষ্টরা। ই-কমার্স সেবা নিরবচ্ছিন্ন রাখতে ঢাকাসহ দেশের বিভিন্ন স্থানে ওয়্যারহাউস তৈরিতে সরকারের সহায়তা চেয়েছেন এ খাতের উদ্যোক্তারা। এ ক্ষেত্রে ই-কমার্স সাপ্লাই চেইন ব্যবস্থাপনা নিরবচ্ছিন্ন রাখতে পোস্ট অফিসের অবকাঠামো উন্নয়নের পরামর্শ দিয়েছেন তাঁরা।\n', '\n', 'সামাজিক দূরত্ব বজায় রেখে হাট-বাজার কিংবা মোবাইল ফোন ব্যবহার করে নিত্যপ্রয়োজনীয় কেনাকাটার ওপর সম্প্রতি গুরুত্বারোপ করেছেন প্রধানমন্ত্রী শেখ হাসিনা। প্রকারান্তরে তিনি ব্যবসায়ীদের ই-কমার্সে সংযুক্ত হওয়া এবং ভোক্তাদের অনলাইনে কেনাকাটার প্রতি গুরুত্বারোপ করেছেন। এই নির্দেশনা বাস্তবায়নে যেসব ব্যবসায়ী এখনো ই-কমার্স প্ল্যাটফর্মে সংযুক্ত হননি তাঁদেরও এতে আসার আহ্বান জানিয়েছে ই-কমার্স অ্যাসোসিয়েশন অব বাংলাদেশ (ই-ক্যাব)।\n', '\n', 'ই-ক্যাবের নির্বাহী কমিটির সদস্যরা বলছেন, প্রযুক্তির মাধ্যমে কেনাকাটার কাজ করা গেলে প্রধানমন্ত্রীর কথা অনুযায়ী সহজেই ‘স্থবিরতা’ কেটে যাবে এবং সামাজিক দূরত্ব বজায় রেখে ‘করোনা’ মহামারি থেকে রক্ষা পাওয়া যাবে। একই সঙ্গে এর মাধ্যমে অর্থনৈতিক অচলাবস্থা থেকেও উত্তরণ ঘটবে। তবে নতুন যুক্ত হওয়া এবং পুরনো মিলে ই-কমার্সে সরবরাহ ব্যবস্থা ঠিক রাখতে গেলে পর্যাপ্ত ওয়্যারহাউস নির্মাণ করা জরুরি।\n', '\n', 'চালডাল ডটকমের প্রতিষ্ঠাতা এবং সিইও জিয়া আশরাফ কালের কণ্ঠকে বলেন, ‘করোনাভাইরাসের এই জরুরি পরিস্থিতির মধ্যে ঘরবন্দি মানুষের জরুরি পণ্য চাহিদা পূরণে বড় ভূমিকা রাখছে ই-কমার্স কম্পানিগুলো। কিন্তু আমরা এত বেশি অর্ডার পাচ্ছি, যা সামাল দিতে গিয়ে আমাদের হিমশিম খেতে হচ্ছে। আমরা এরই মধ্যে ঢাকার বিভিন্ন এলাকায় ১২টি ওয়্যারহাউস করেছি, আরো প্রয়োজন। তাহলে অর্ডারগুলো সময়মতো সরবরাহ নিশ্চিত করা সম্ভব হবে। হাইটেক পার্কসহ সরকারের বিভিন্ন অবকাঠামো, পোস্ট অফিসের নিজস্ব ভবনে ওয়্যারহাউস সুবিধা পেলে এই সংকট কিছুটা হলেও কমবে।’\n', '\n', 'ই-ক্যাবের সভাপতি শমী কায়সার কালের কণ্ঠকে বলেন, ‘প্রধানমন্ত্রীর আহ্বানটিকে আমরা নির্দেশনা হিসেবেই নিয়েছি। ই-কমার্স অবকাঠামোর উন্নয়নে নিরলস কাজ করছে ই-ক্যাব। ই-ক্যাবের সদস্য ই-কমার্স প্রতিষ্ঠানগুলোও সে চেষ্টা অব্যাহত রেখেছে। ঘরে-বাইরে ও নিরাপদ দূরত্ব বজায় রেখেই স্বাস্থ্যবিধি মেনে তারা গ্রাহকের দোরগোড়ায় নিত্য পণ্য ও সেবা পৌঁছে দিচ্ছে। পাড়ার দোকানিরাও যেন এই সেবায় যুক্ত হতে পারেন সে জন্য আমরা তাঁদেরও এই প্ল্যাটফর্মে আনার উদ্যোগ নিয়েছি।’\n', '\n', 'ই-ক্যাব সাধারণ সম্পাদক আব্দুল ওয়াহেদ তমাল বলেন, ‘ই-কমার্স পণ্য সরবরাহ নির্বিঘ্ন করতে আমাদের প্রচুর স্মার্ট ওয়্যারহাউস তৈরি করতে হবে। এখন অনেক অর্ডার আসছে। এসব অর্ডারের পণ্য সময়মতো ডেলিভারি দিতে ওয়্যারহাউস জরুরি। আমরা পোস্ট অফিসকে অনুরোধ করেছি, সারা দেশে তাদের অবকাঠামোগুলো ওয়্যারহাউস সুবিধা দেওয়ার জন্য।’', 'এআইআইবির কাছে ৫০০ মিলিয়ন ডলার সহায়তা চাইলেন অর্থমন্ত্রী\n', '\n', 'আগামী দুই অর্থবছরের জন্য এশীয় অবকাঠামো বিনিয়োগ ব্যাংকের (এআইআইবি) কাছে ৫০০ মিলিয়ন মার্কিন ডলার বাজেট সহায়তা চেয়েছেন অর্থমন্ত্রী আ হ ম মুস্তফা কামাল। এ অর্থ কৃষি খাতের অটোমেশন, কৃষিজাত দ্রব্যের প্রক্রিয়াকরণ, ফল ও শাকসবজি প্রক্রিয়াকরণ, কোল্ড স্টোরেজ, চামড়া প্রক্রিয়াকরণ, গবাদি পশু ও হাঁস-মুরগি পালন এবং মাছ চাষের ক্ষেত্রে ব্যবহার করা হবে। এ ছাড়া অর্থমন্ত্রী ক্ষুদ্র, ছোট, মাঝারি ও কুটির শিল্প খাতের পুনর্বাসনের জন্য ১০০ মিলিয়ন ডলার আর্থিক সহায়তার অনুরোধ করেন। গতকাল বৃহস্পতিবার অর্থমন্ত্রী এআইআইবি প্রেসিডেন্ট জিন লিকুনের সঙ্গে করোনা পরিস্থিতি এবং সহযোগিতা নিয়ে টেলিকনফারেন্সে আলাপচারিতায় এসব সহায়তা চান। টেলিকনফারেন্সে আরো যুক্ত হন এআইআইবির ভাইস প্রেসিডেন্ট ড. ডি জে পানডিয়ান।\n', '\n', 'অর্থমন্ত্রী বলেন, করোনার প্রভাবে আমাদের আমদানি-রপ্তানির ওপর নেতিবাচক প্রভাব পড়তে শুরু করেছে। এই প্রাণঘাতী ভাইরাসের প্রাদুর্ভাবের ফলে বেশির ভাগ দেশে প্রবাসী ভাই-বোনরা কর্মহীন হয়ে পড়েছেন। স্থবিরতা নেমে এসেছে রেমিট্যান্স প্রবাহে।\n', '\n', 'অর্থমন্ত্রী বলেন, বাংলাদেশের অর্থনীতি ও সমাজের ওপর করোনার বিরূপ প্রভাব মোকাবেলার জন্য আগামী ২০২০-২১ অর্থবছরে এআইআইবি থেকে উন্নত প্রকল্প সহায়তা এবং অর্থনৈতিক পুনরুদ্ধার কর্মসূচি অব্যাহত রাখতে পর্যায়ক্রমে আগামী ২০২০-২১ এবং ২০২১-২২ অর্থবছরের জন্য ৫০০ মিলিয়ন মার্কিন ডলার বাজেট সাপোর্ট দেওয়ার অনুরোধ করেছি, যা কৃষি খাতের অটোমেশন, কৃষিজাত দ্রব্যের প্রক্রিয়াকরণ, ফল ও শাকসবজি প্রক্রিয়াকরণ, কোল্ড স্টোরেজ, চামড়া প্রক্রিয়াকরণ, গবাদি পশু ও হাঁস-মুরগি পালন, এবং মাছ চাষের ক্ষেত্রে ব্যবহার করা হবে। এ ছাড়া অর্থমন্ত্রী ক্ষুদ্র, ছোট, মাঝারি ও কুটির শিল্প খাতের পুনর্বাসনের জন্য ১০০ মিলিয়ন ডলার আর্থিক সহায়তার অনুরোধ করেন।\n', '\n', 'এআইআইবি প্রেসিডেন্ট জিন লিকুন বলেন, বিশ্ব অর্থনীতি নিঃসন্দেহে ঝুঁকির মুখে পড়েছে। প্রতিদিনই পরিস্থিতির পরিবর্তন হচ্ছে। যদি মহামারি মোকাবেলার পাশাপাশি অর্থনীতি নিয়ে এখন থেকেই না ভাবা হয়, তাহলে ২০২১ সালেও অর্থনীতি স্বাভাবিক অবস্থায় ফেরানো সম্ভব হবে না। সদস্য দেশগুলো একসঙ্গে কাজ করার আশ্বাস দিয়েছে বলেও জানান তিনি। তিনি অর্থমন্ত্রীর সঙ্গে বাংলাদেশে এআইআইবির চলমান প্রকল্পগুলো নিয়ে আলোচনা করেন এবং সেগুলো দ্রুত সফলভাবে শেষ করার জন্য পদক্ষেপ নেওয়ার অনুরোধ করেন। অর্থমন্ত্রী ও এআইআইবি প্রেসিডেন্টের মধ্যে করোনাভাইরাস মোকাবেলায় বাংলাদেশের গৃহীত পদক্ষেপ নিয়েও আলোচনা হয়। এআইআইবি প্রেসিডেন্ট জিন লিকুন বাংলাদেশের গৃহীত বিভিন্ন পদক্ষেপের প্রশংসা করেন। তিনি প্রধানমন্ত্রী শেখ হাসিনা ঘোষিত আর্থিক প্রণোদনা প্যাকেজের প্রশংসা করে ধন্যবাদ দেন।\n', '\n', 'এআইআইবি প্রেসিডেন্ট অর্থমন্ত্রীর উল্লিখিত খাতগুলোতে আর্থিক সহায়তার বিষয়টি বিবেচনা করবেন। প্রেসিডেন্ট আরো অবহিত করেন, ফান্ডিং মডালিটিতে সামান্য পরিবর্তন হতে পারে।', 'ব্রিটিশ সরকারকে রুশনারা আলীর চিঠি\n', '\n', 'বাংলাদেশের গার্মেন্ট শিল্প ও এ খাতের শ্রমিকদের সহায়তার জন্য ব্রিটিশ অর্থমন্ত্রীকে চিঠি লিখেছেন দেশটির বাংলাদেশি-বংশোদ্ভূত এমপি রুশনারা আলী।\n', '\n', 'বৈশ্বিক বাণিজ্যের ওপর করোনাভাইরাসের প্রভাব’ শীর্ষক ২৩শে এপ্রিলের ওই চিঠির প্রাপক ছিলেন ব্রিটেনের অর্থমন্ত্রী ঋষি  সুনাক। চিঠিতে বেথনাল গ্রিন অ্যান্ড বো আসন থেকে নির্বাচিত এমপি রুশনারা আলী  লিখেছেন, বাংলাদেশের গার্মেন্ট শিল্প ও শ্রমিকদের সহায়তায় আন্তর্জাতিক সম্প্রদায়কে অবশ্যই এগিয়ে আসতে হবে। এই খাতের শ্রমিকদের সহায়তা করা আন্তর্জাতিক পোশাক ব্র্যান্ডগুলোর নৈতিক দায়িত্ব বলেও উল্লেখ করেন তিনি।\n', '\n', 'চিঠির শুরুতে রুশনারা আলী  লিখেছেন, “করোনাভাইরাস মহামারি বিশ্বকে পালটে দেবে। লাখ লাখ মানুষের জীবন ঝুঁকিতে পড়বে। এই সংকটের কারণে বিশ্ববাজারে অস্থিরতা সৃষ্টি হয়েছে। বিশ্ব অর্থনীতির ওপর এর নেতিবাচক প্রভাব এক নজিরবিহীন গতিতে পরিবর্তিত হচ্ছে।”\n', '\n', 'তিনি লিখেছেন, “যুক্তরাজ্য নিজ দেশে পদক্ষেপ নেওয়াকে অগ্রাধিকার দিয়েছে। ব্রিটিশ জনগণের স্বাস্থ্য ও মঙ্গলের বিষয়ে আগে চিন্তা করেছে। এটি সঠিক। তবে আমি আশা করি যে আপনি জাতিসংঘ মহাসচিবের সঙ্গে একমত হবেন যে, কভিড-১৯ ‘পুরো মানবতার জন্যই এক ভীতিকর বিপদ। সুতরাং, পুরো মানবতাকে এর বিরুদ্ধে লড়তে হবে।’ এই ভাইরাস আন্তর্জাতিক সীমান্তের পরোয়া করে না। তাই সবচেয়ে দুর্বল দেশগুলোর সুরক্ষায় কাজ করতে হবে সবচেয়ে শক্তিশালী দেশগুলোকে। এটিই আমাদের অভিন্ন স্বার্থ। আমাদের বৈশ্বিকভাবে সক্রিয় হতে হবে, যেন আমরা নিজেরা সুরক্ষিত থাকতে পারি।”\n', '\n', 'রুশনারা আলি যোগ করেন, “ইতিমধ্যে বৈশ্বিক অর্থনীতির ব্যাপক ক্ষতি সাধন করেছে এই মহামারি। প্রবৃদ্ধি তলানিতে যাওয়ার পূর্বাভাস দেওয়া হচ্ছে। আমরা ইতিমধ্যেই দেখেছি যে সরবরাহ চেইন বিপর্যস্ত হয়ে গেছে। ব্যবসাপ্রতিষ্ঠান ধসে পড়ছে। লাখ লাখ মানুষ তাদের কর্মসংস্থান ও জীবিকা হারাচ্ছে। বাংলাদেশের মতো উন্নয়নশীল দেশগুলো এতে ক্ষতিগ্রস্ত হবে সবচেয়ে বেশি।”\n', '\n', 'চিঠির এই পর্যায়ে বাংলাদেশের গার্মেন্টস  শিল্পের প্রসঙ্গ তুলে এই এমপি বলেন, “চীনের পর বিশ্বের দ্বিতীয় বৃহত্তম তৈরি পোশাক রপ্তানিকারক দেশ বাংলাদেশ। দেশটির রপ্তানির ৮০ শতাংশই এই খাত থেকে হয়। ‘ফোর্স ম্যাজিউর’ বিধান প্রয়োগ করে ইতিমধ্যেই পশ্চিমা কোম্পানিগুলো বাংলাদেশের কারখানা থেকে ক্রয়াদেশ বাতিল করেছে। এখন পর্যন্ত ৩৭০ কোটি ডলার মূল্যের ক্রয়াদেশ বাতিল হয়েছে। এর মধ্যে ২৪০ কোটি পাউন্ড বা ৩০০ কোটি ডলারের ক্রয়াদেশ বাতিল করেছে বৃটিশ খুচরা বিক্রেতা কোম্পানিগুলো। এর মধ্যে রয়েছে এএসডিএ, নিউ লুক, এডিনবার্গ উলেন মিল, পিককস, স্পোর্টস ডাইরেক্ট অ্যান্ড আরবান আউটফিটার্স, ইত্যাদি। এর ফলে শ্রমিকরা তাদের একমাত্র আয়ের উৎসও হারাচ্ছে। ক্ষুধার ঝুঁকিতে পড়েছে তারা ও তাদের পরিবার।”\n', '\n', 'রুশনারা আলি ব্রিটিশ অর্থমন্ত্রীকে আরও লিখেন, “বাংলাদেশের গার্মেন্ট ম্যানুফ্যাকচারার্স এক্সপোর্টার্স অ্যাসোসিয়েশন (বিজিএমইএ) জানিয়েছে, ইতিমধ্যেই দেশটির ৪০ লাখ গার্মেন্ট শ্রমিকের ২৫ শতাংশই চাকরি হারিয়েছে। যেসব প্রতিষ্ঠান বাংলাদেশের মতো উন্নয়নশীল দেশগুলোর সস্তা শ্রমবাজারকে ব্যবহার করে ব্যাপক মুনাফা অর্জন করছে, তাদের এই শ্রমিকদের পাশে দাঁড়ানোর নৈতিক বাধ্যবাধকতা ও দায়িত্ব রয়েছে। এই শ্রমিকদের রাষ্ট্রীয় সুরক্ষা আছে খুব সামান্যই। বাংলাদেশ সরকার বিভিন্ন ব্যবসা প্রতিষ্ঠানের জন্য ৮০০ কোটি ডলারের প্রণোদনা দিচ্ছে। তবে এর সহায়তায় আন্তর্জাতিক সম্প্রদায়কে অবশ্যই আরও কিছু করতে হবে।', 'সকল পণ্যের শুল্কায়ন করতে এনবিআরের নির্দেশ\n', '\n', '\n', 'আমদানি-রপ্তানি কার্যক্রম নিরবচ্ছিন্ন রাখতে চট্টগ্রাম কাস্টম হাউজসহ দেশের সকল শুল্ক স্টেশনের কার্যক্রম স্বাভাবিক রাখার ঘোষণা দিয়েছে জাতীয় রাজস্ব বোর্ড (এনবিআর)।\n', '\n', 'আজ বুধবার এনবিআরের দ্বিতীয় সচিব (কাস্টমস নীতি) মোহাম্মদ মেহরাজ-উল-আলম সম্রাট স্বাক্ষরিত এক অফিস আদেশে এই তথ্য জানানো হয়েছে। এই আদেশের ফলে চট্টগ্রাম বন্দর থেকে সকল পণ্যের শুল্কায়নের বাধা কেটে গেছে।\n', '\n', 'ওই আদেশে বলা হয়, দেশের আভ্যন্তরীণ সরবরাহ শৃঙ্খল স্বাভাবিক রাখার স্বার্থে আমদানি-রপ্তানি নিরবচ্ছিন্ন রাখার লক্ষ্যে সকল কাস্টম হাউস ও কাস্টম স্টেশন সমুহে স্বাভাবিক দাপ্তরিক কার্যক্রম অব্যাহত রাখার লক্ষে নির্দেশক্রমে অনুরোধ করা হলো। ইতিপূর্বে জারিকৃত আদেশ বাতিল করা হলো।\n', '\n', 'এদিকে করোনা পরিস্থিতির কারনে গত ২৬ মার্চ থেকে শুধু জরুরি খাদ্যপণ্য, ওষুধসহ কিছু নির্দিষ্ট পণ্যের শুল্কায়ন করেছে কাস্টম হাউজ। এর ফলে চট্টগ্রাম বন্দরে কন্টেইনার জট বাড়তে থাকে।\n', '\n', 'অবস্থার অবনতি হওয়ার পর গত ৩০ মার্চ এনবিআর আরেকটি আদেশে জরুরি পণ্যে শুল্কায়ন তালিকার পাশাপাশি শিল্পের কাঁচামাল শূল্কায়ন করার নির্দেশ দেয়।\n', '\n', 'সীমিত সংখ্যক পণ্য শুল্কায়নের কারণে চট্টগ্রাম বন্দরে দেখা দেয় তীব্র কন্টেইনারজট। প্রায় অচল হয়ে যায় কন্টেইনার হ্যান্ডেলিং। দীর্ঘ হতে থাকে জাহাজের অপেক্ষা।\n', '\n', 'এর প্রেক্ষিতে ১৮ এপ্রিল বন্দরে আটকে পড়া কন্টেইনার সরাতে ৬ ধরণের পণ্য বেসরকারি আইসিডিতে (ইন ল্যান্ড কন্টেইনার ডিপো) সরানো এবং ঢাকার কমলাপুরে আইসিডির পণ্য নৌপথে মুন্সিগঞ্জের মুক্তারপুরে সামিট অ্যালায়েন্স পোর্ট লিমিটেডে নিয়ে যাওয়ার নির্দেশনা দেয় এনবিআর। ওই সিদ্ধান্তের পর চট্টগ্রাম বন্দরসহ বন্দর ব্যবহারকারী বিভিন্ন সংগঠনের পক্ষ থেকে সকল পণ্য ছাড়করার বিষয়ে আবারো দাবি ওঠে। সর্বশেষ বুধবার শুল্ক স্টেশনের কাজ স্বাভাবিক রাখার নির্দেশনা জারি করে এনবিআর।\n', '\n', 'ওই আদেশে দাপ্তরিক কার্যক্রম পরিচালনার সময় করোনা সংক্রমণের ঝুঁকি এড়াতে স্বাস্থ্য অধিদপ্তরের নির্দেশনা অনুসরণ করা এবং যথাযথ প্রতিরক্ষামূল কব্য বস্থা গ্রহণ ও সামাজিক দূরত্ব বজায় রাখার বিষয়টি গুরুত্ব সহকারে বিবেচনার অনুরোধ জানানো হয়।', '\ufeffরিজার্ভের অর্থ ফেরত পাওয়ার সম্ভাবনা কম\n', '\n', '\n', 'বাংলাদেশ ব্যাংকের রিজার্ভ থেকে চুরি হওয়া অর্থ ফেরত পাওয়ার সম্ভাবনা কম বলে ওয়াশিংটন পোস্ট-এর এক প্রতিবেদনে উল্লেখ করা হয়েছে। প্রতিবেদনটিতে বলা হয়েছে, অভিযোগ আছে, উত্তর কোরিয়ার হ্যাকাররা বাংলাদেশ ব্যাংকের রিজার্ভের ৮ কোটি ১০ লাখ ডলার হ্যাক করেছে। কিন্তু ফেডারেল রিজার্ভ ও বাংলাদেশ ব্যাংক সরাসরি উত্তর কোরিয়ার বিরুদ্ধে ব্যবস্থা নিচ্ছে না। এই টাকা ফেরত পাওয়ার সম্ভাবনা কম।\n', '\n', 'এদিকে চুরি যাওয়া অর্থ ফিলিপাইন থেকে ফিরিয়ে আনতে গত বৃহস্পতিবার নিউইয়র্কের আদালতে মামলা করেছে বাংলাদেশ ব্যাংক। এই অর্থ উদ্ধারে যুক্তরাষ্ট্রের কেন্দ্রীয় ব্যাংক ফেডারেল রিজার্ভ বাংলাদেশ ব্যাংককে সহায়তা করছে।\n', '\n', '২০১৬ সালে চুরি হওয়া অর্থের বড় অংশই গেছে ফিলিপাইনে। দেশটির রিজাল কমার্শিয়াল ব্যাংকিং করপোরেশনের (আরসিবিসি) মাধ্যমে এই অর্থ দেশটির কয়েকটি ক্যাসিনোতে ঢুকে যায়। যার সিংহভাগ অর্থের হদিসই মিলছে না এখন। এ অবস্থায় অর্থ উদ্ধারে ফেডারেল রিজার্ভ ও বাংলাদেশ ব্যাংকের মধ্যে পারস্পরিক সহায়তা চুক্তি হয়েছে।\n', '\n', 'বাংলাদেশ ব্যাংকের রিজার্ভ হ্যাকিংয়ের এই ঘটনা বিশ্বে অন্যতম বৃহৎ ব্যাংক জালিয়াতির ঘটনা হিসেবে বহুল আলোচিত। যুক্তরাষ্ট্রের সাবেক এক আইনজীবী ওয়াশিংটন পোস্ট-এর প্রতিবেদক জোসেফ মার্কসকে বলেছেন, সাইবার অপরাধের ভুক্তভোগীদের জন্য অর্থ উদ্ধার করা একটি বড় চ্যালেঞ্জ হয়ে দাঁড়িয়েছে।\n', '\n', 'ওয়াশিংটন পোস্ট-এর প্রতিবেদনে সেন্টার ফর স্ট্র্যাটেজিক অ্যান্ড ইন্টারন্যাশনাল স্টাডিসের একটি প্রতিবেদনের কথা তুলে ধরে বলা হয়, সাইবার অপরাধের মাধ্যমে বছরে ৬০০ বিলিয়ন মার্কিন ডলার ক্ষতি হচ্ছে, যা ভুক্তভোগীদের জন্য বিপর্যয়কর। কিন্তু আন্তর্জাতিক হ্যাকিংয়ের ক্ষেত্রে চুরি যাওয়া অর্থ উদ্ধার করা খুব কঠিন বা অনেক সময় অসম্ভব হয়ে দাঁড়ায়। অপরাধীদের কখনো কখনো চিহ্নিত করা গেলেও তারা আইনশৃঙ্খলা রক্ষাকারী বাহিনীর নাগালের বাইরে থেকে যায়। ফলে সাইবার অপরাধের ভুক্তভোগীদের অন্যত্র ক্ষতিপূরণ খুঁজতে হয়। বাংলাদেশ ব্যাংকের এই হ্যাকিংয়ের ক্ষেত্রে যেখানে মার্কিন বিচার বিভাগ ও সাইবার নিরাপত্তা কোম্পানি জনসমক্ষে বলছে, উত্তর কোরিয়ার সরকার-সমর্থিত হ্যাকাররা এই কাণ্ড ঘটিয়েছে, সেখানেও পরিস্থিতি তেমনটাই দাঁড়াচ্ছে।\n', '\n', 'মার্কিন সাইবার নিরাপত্তাবিষয়ক আইনজীবী মার্কাস ক্রিশ্চিয়ান ওয়াশিংটন পোস্টকে বলেন, ‘আপনি যদি প্রকৃত অর্থে হ্যাক হয়ে যাওয়া অর্থ উদ্ধার করতে চান, তাহলে আপনাকে প্রচুর অর্থের মালিক এমন একজন মানুষ খুঁজে বের করতে হবে। ওই মানুষ অর্থের পেছনে ছুটতে গিয়ে দেখবে, আরও অনেকে এই দোষে দোষী।’ মার্কাস ক্রিশ্চিয়ান আরও বলেন, বাংলাদেশ ব্যাংক পিয়ংইয়ংয়ের কাছ থেকে ৮ কোটি ১০ লাখ ডলারের মতো ছোট অঙ্কের অর্থও সম্ভবত উদ্ধার করতে পারবে না। কারণ তাদের হাতে যেমন এই পরিমাণ অর্থ থাকে না, তেমনি তারা আন্তর্জাতিক আইনের আওতারও বাইরে; যাকে বলে বৈশ্বিক সমাজচ্যুত।\n', '\n', 'প্রতিবেদনে আরও বলা হয়েছে, যুক্তরাষ্ট্রে বাংলাদেশ অর্থ উদ্ধারে যে মামলা করেছে, তা কিছুটা ভিন্ন এ কারণে যে বাংলাদেশের অভিযোগ, এই হ্যাকিংয়ের ঘটনায় আরসিবিসির যোগসাজশ ছিল। এই মামলার ভাষ্যমতে, ফেডে আরসিবিসির যে হিসাব আছে, ব্যাংক কর্তৃপক্ষ হ্যাকারদের সেই হিসাবে চুরির অর্থ স্থানান্তরে সহযোগিতা করেছে। এরপর সেই অর্থ ফিলিপাইনে নিয়ে আসার সময়ও সহায়তা করেছে আরসিবিসি।\n', '\ufeffঢাকায় কোটির নিচে ফ্ল্যাট চান ক্রেতারা\n', '\n', '\n', 'পাঁচ দিনব্যাপী রিহ্যাবের আবাসন মেলা জমে উঠেছে। ক্রেতারা মেলার বিভিন্ন প্রতিষ্ঠানের স্টলে চাহিদা অনুযায়ী ফ্ল্যাট খুঁজছেন। মেলায় কোনো ফ্ল্যাট পছন্দ হলে পরে সরেজমিনে সেই ফ্ল্যাট দেখতে যাচ্ছেন। অধিকাংশ ক্রেতাই ঢাকার ভেতরে এক কোটি টাকার নিচে ফ্ল্যাট চান। মেলায় দু-একটি বাদে সব প্রতিষ্ঠানই ক্রেতাদের এই চাহিদা অনুযায়ী ফ্ল্যাট দিতে পারছে।\n', '\n', 'রাজধানীর শেরেবাংলা নগরে আবাসন ব্যবসায়ীদের সংগঠন রিহ্যাব আয়োজিত আবাসন মেলায় গতকাল বৃহস্পতিবার দুপুরে বেশ কয়েকটি প্রতিষ্ঠানের কর্মকর্তাদের সঙ্গে কথা বলে এমন তথ্যই জানা গেল। গত বুধবার মেলা শুরু হয়েছে। চলবে রোববার পর্যন্ত। এবারের মেলায় অংশ নিয়েছে ২০২টি প্রতিষ্ঠান। এর মধ্যে আবাসন প্রতিষ্ঠান রয়েছে ১৬৮ টি।\n', '\n', 'আবাসন প্রতিষ্ঠান রাকিন মিরপুর ও কাঁচপুরে দুই কনডোমেনিয়াম প্রকল্পের ফ্ল্যাট বিক্রির জন্য নিয়ে এসেছে। উভয় প্রকল্পেই চওড়া সড়ক, স্কুল, মসজিদ, সুইমিং পুল, একাধিক খেলার মাঠ, বাণিজ্যিক ভবন, ক্লাব ভবনসহ বিভিন্ন সুযোগ-সুবিধা আছে। মিরপুরের বিজয় রাকিন সিটিতে ১ হাজার ৯৫০টি ফ্ল্যাটের মধ্যে ৫০-৬০টি অবিক্রীত আছে। সেগুলোর আয়তন ১ হাজার ৫৫৩ থেকে ১ হাজার ৮৭২ বর্গফুট। প্রতি বর্গফুটের দাম সাড়ে ছয় হাজার থেকে আট হাজার টাকা। তাতে ফ্ল্যাটের মূল্য দাঁড়াবে ১ কোটি ৫ লাখ থেকে ১ কোটি ৪০ লাখ টাকা। অন্যদিকে দেড় শ বিঘা জমির ওপর কাঁচপুরের প্রকল্পে সাড়ে ৫ হাজার ফ্ল্যাট নির্মাণ করবে প্রতিষ্ঠানটি। আগামী অক্টোবরে প্রকল্পটির কাজ শুরু হবে। ২০২৩ সাল থেকে প্রকল্পের ফ্ল্যাট হস্তান্তর শুরু হবে। ৯০০ থেকে ১ হাজার ৬৫০ বর্গফুট আয়তনের এসব ফ্ল্যাটের প্রতি বর্গফুটের মূল্য ৪ হাজার থেকে ৫ হাজার টাকা। তাতে ফ্ল্যাটের দাম পড়বে ৪০ থেকে ৯০ লাখ টাকার মধ্যে।\n', '\n', 'জানতে চাইলে রাকিনের জ্যেষ্ঠ ব্যবস্থাপক মিজানুর রহমান বলেন, ‘অধিকাংশ ক্রেতাই প্রতি বর্গফুট ৪ থেকে ৫ হাজার টাকার মধ্যে ফ্ল্যাট চান। তাঁদের কথা মাথায় রেখেই আমরা কাঁচপুরের ঢাকা-সিলেট মহাসড়কের পাশে প্রকল্পটি হাতে নিয়েছি। সেখানে ৪০ লাখ টাকায় ফ্ল্যাট কিনতে পারবেন ক্রেতারা।’\n', '\n', 'মেলায় এক কোটি টাকার মধ্যে বেশ কিছু ফ্ল্যাট নিয়ে এসেছে কমপ্রিহেনসিভ হোল্ডিংস। কাঁঠালবাগান, মালিবাগ, পশ্চিম ধানমন্ডি, ইন্দিরা রোড, রাজাবাজার, হাতিরপুলে ১ হাজার ২০০ থেকে ১ হাজার ৫০০ বর্গফুটের ফ্ল্যাট রয়েছে তাদের। এ ছাড়া ধানমন্ডি, লালমাটিয়া, বনানী, ইকবাল রোড, উত্তরা, বসুন্ধরা, মিরপুরে ১ হাজার ২০০ থেকে ৩ হাজার বর্গফুট আয়তনের ফ্ল্যাট আছে তাদের। এসব ফ্ল্যাটের প্রতি বর্গফুটের মূল্য ৭ থেকে ২০ হাজার টাকা পর্যন্ত। মেলা উপলক্ষে ক্রেতাদের জন্য ১০ শতাংশ মূল্যছাড়ের সুবিধা দিচ্ছে প্রতিষ্ঠানটি। পাশাপাশি ফ্ল্যাট কিনতে গৃহঋণ নেওয়ার বিষয়েও ক্রেতাদের সহযোগিতা করে তারা। এসব তথ্য জানিয়ে কমপ্রিহেনসিভের উপব্যবস্থাপক আরিফুল হক গতকাল দুপুরে প্রথম আলোকে বলেন, ‘এখন পর্যন্ত ১০ থেকে ১৫ জন ক্রেতা আমাদের ফ্ল্যাট কেনার প্রতিশ্রুতি দিয়েছেন।’\n', '\n', 'উত্তরায় ১৩৫ বিঘা জমির ওপর ‘রূপায়ণ সিটি উত্তরা’ গড়ে তুলছে রূপায়ণ হাউজিং এস্টেট। সেখানে সাধারণ ফ্ল্যাট, ডুপ্লেক্স ফ্ল্যাট, সুইমিং পুলসহ ফ্ল্যাট আছে ১ হাজার ১৪৯ টি। ১ হাজার ৮৬৫ বর্গফুট থেকে শুরু করে বিভিন্ন আকারের ফ্ল্যাট রয়েছে সেখানে। প্রকল্পটিতে ক্লাব হাউস, মসজিদ, বাণিজ্যিক ভবনসহ বিভিন্ন সুযোগ-সুবিধা আছে। এসব তথ্য জানিয়ে প্রতিষ্ঠানটির কর্মকর্তা জুবায়ের হোসেন বলেন, ‘প্রকল্পটির ৪০ শতাংশ ফ্ল্যাট আমরা মেলায় বিক্রি করব। তাই মেলায় বুকিং দিলে ক্রেতাদের জন্য বিশেষ মূল্যছাড়ের ব্যবস্থা রাখা হয়েছে।’\n', '\n', 'রাজধানীর মোহাম্মদপুর, ইকবাল রোড, ধানমন্ডি, গুলশান, বারিধারা, উত্তরা, বাড্ডা ও মিরপুরে ৩৫টি প্রকল্পে ১ হাজার ২০০-এর বেশি ফ্ল্যাট আছে অ্যাসুরেন্স ডেভেলপমেন্টসের। তাদের প্রতি বর্গফুট ফ্ল্যাটের মূল্য ১ হাজার ১৯০ থেকে ১৮ হাজার টাকা পর্যন্ত। মেলায় প্রস্তুত ফ্ল্যাটে ২৫ শতাংশ পর্যন্ত মূল্য ছাড় দিচ্ছে প্রতিষ্ঠানটি। এ ছাড়া এক কোটি টাকার নিচে তাদের ফ্ল্যাট আছে মোহাম্মদপুর ও বাড্ডায়।\n', '\n', 'জানতে চাইলে অ্যাসুরেন্সের কর্মকর্তা আবু ওবায়দা জুবায়ের বলেন, ‘মেলায় বেশ কয়েকজন ক্রেতা আমাদের ফ্ল্যাট কেনার প্রতিশ্রুতি দিয়েছেন। তাঁদের মধ্যে কয়েকজন সরেজমিনে প্রকল্প দেখতে গেছেন। সব মিলিয়ে ভালো সাড়া মিলছে।’ তিনি বলেন, সারা বছরের মধ্যে মেলাতেই বেশি ফ্ল্যাট বিক্রি হয়।\n', '\n', 'ফ্ল্যাটের পাশাপাশি মেলায় প্লটও প্রদর্শন করছে প্রবাসী পল্লি গ্রুপ। ঢাকা-সিলেট মহাসড়কের পাশে আড়াই হাজার বিঘা জমির ওপর তারা গড়ে তুলছে পূর্বাচল প্রবাসী পল্লি। সেখানে ৩,৪, ৫,৭ ও ১০ কাঠা আয়তনের প্লট আছে। এককালীন অর্থ পরিশোধে প্রতি কাঠার দাম পড়বে ৩ লাখ ৭৫ হাজার টাকা। কিস্তিতে কিনলে প্রতি কাঠায় মাসিক কিস্তি হবে ৩ হাজার ৮৭৫ টাকা।\n', '\n', 'এদিকে গত দুই দিনে প্রায় ৫ হাজার ক্রেতা-দর্শনার্থী মেলায় এসেছেন বলে গতকাল রাতে প্রথম আলোকে জানান রিহ্যাবের ফেয়ার স্ট্যান্ডিং কমিটির চেয়ারম্যান শাকিল কামাল চৌধুরী। তিনি প্রথম আলোকে বলেন, মেলায় ক্রেতা সমাগম বেশ ভালোই। কাল (আজ) শুক্রবার ও পরশু (কাল) শনিবার প্রচুর ক্রেতা-দর্শনার্থীর সমাগম ঘটবে বলে আশা প্রকাশ করেন তিনি।\n', '\n', '\n', '\n', 'সেবা ও বড় শিল্পে ১৫ হাজার কোটি টাকার পুনরর্থায়ন তহবিল\n', '\n', 'বড় ও সেবা শিল্পের জন্য প্রধানমন্ত্রী ঘোষিত ৩০ হাজার কোটি টাকার ঋণ তহবিলের ৫০ শতাংশ অর্থের জোগান দেবে বাংলাদেশ ব্যাংক। এ লক্ষ্যে কেন্দ্রীয় ব্যাংকের নিজস্ব উৎস থেকে ১৫ হাজার কোটি টাকার একটি পুনরর্থায়ন তহবিল গঠন করা হয়েছে। এ তহবিলের নাম দেওয়া হয়েছে ‘বৃহৎ শিল্প ও সার্ভিস সেক্টরে ওয়ার্কিং ক্যাপিটাল ঋণ সুবিধা প্রদানের পুনরর্থায়ন স্কিম’। ৪ শতাংশ সুদে এই তহবিল পাবে ব্যাংকগুলো, যা ত্রৈমাসিক ভিত্তিতে আরোপিত হবে। \n', '\n', 'বৃহস্পতিবার কেন্দ্রীয় ব্যাংকের ব্যাংকিং প্রবিধি ও নীতি বিভাগ থেকে এসংক্রান্ত সার্কুলার জারি করা হয়েছে।\n', '\n', 'করোনাভাইরাসের অর্থনৈতিক ক্ষতি মোকাবেলায় বড় ও সেবা শিল্পের জন্য চলতি মূলধন ঋণ জোগানে প্রধানমন্ত্রী ঘোষিত ৩০ হাজার কোটি টাকার তহবিলের ব্যবহার নিয়ে গত ১২ এপ্রিল সার্কুলার জারি করে বাংলাদেশ ব্যাংক। ওই সার্কুলারে বলা হয়েছিল, এ তহবিলের পুরোটাই বাণিজ্যিক ব্যাংক ও আর্থিক প্রতিষ্ঠানগুলোকে নিজস্ব উৎস থেকে বিতরণ করতে হবে। তবে অনেক ব্যাংক তারল্য সংকটে থাকায় এখন কেন্দ্রীয় ব্যাংকের নিজস্ব উৎস থেকে ১৫ হাজার কোটি টাকার তহবিল জোগান দিতে এই পুনরর্থায়ন স্কিম গঠন করা হলো। এর ফলে বাকি ১৫ হাজার কোটি টাকা ব্যাংক ও আর্থিক প্রতিষ্ঠানগুলোর নিজস্ব উৎস থেকেই বিতরণ করতে হবে।\n', '\n', '\n', 'সার্কুলারে বলা হয়েছে, আর্থিক সহায়তা প্যাকেজে তারল্য সরবরাহ নিশ্চিতকল্পে বড় ও সেবা শিল্পে চলতি মূলধন জোগানে প্রধানমন্ত্রী ঘোষিত ৩০ হাজার টাকার মধ্যে বাংলাদেশ ব্যাংক কর্তৃক ১৫ হাজার কোটি টাকার পুনরর্থায়ন স্কিম গঠন করা হয়েছে। এ তহবিলের মেয়াদ হবে তিন বছর। প্রতিটি ব্যাংক ও আর্থিক প্রতিষ্ঠান এসংক্রান্ত আগের সার্কুলার অনুযায়ী বরাদ্দকৃত তহবিলের বিপরীতে ৫০ শতাংশ অর্থ এই স্কিমের আওতায় পুনরর্থায়ন সুবিধা নিতে পারবেন। এর আওতায় পুনরর্থায়ন গ্রহণে ইচ্ছুক ব্যাংক আর্থিক প্রতিষ্ঠানগুলোকে বাংলাদেশ ব্যাংকের সঙ্গে একটি অংশগ্রহণমূলক চুক্তি স্বাক্ষর করতে হবে। এর আওতায় পুনরর্থায়নকৃত অর্থ উদ্দেশ্যবহির্ভূত অন্য কোনো খাতে ব্যবহার করা হলে বাংলাদেশ ব্যাংক কর্তৃক সে পরিমাণ অর্থের ওপর নির্ধারিত সুদহারের অতিরিক্ত ২ শতাংশ সুদ সংশ্লিষ্ট ব্যাংক ও আর্থিক প্রতিষ্ঠানের কাছ থেকে এককালীন আদায় করতে পারবে।', '\ufeffচার বড় সমস্যায় কৃষি ব্যাংক\n', '\n', '\n', 'রাষ্ট্রমালিকানাধীন বাংলাদেশ কৃষি ব্যাংক (বিকেবি) নিজের চারটি বড় সমস্যা চিহ্নিত করেছে। এগুলো হচ্ছে জনবল ঘাটতি, কম সুদে ঋণ দিতে বাধ্য হওয়া, মূলধন ঘাটতি এবং সরকারের পক্ষে সেবা দিয়েও তার মূল্য না পাওয়া। ব্যাংকটি বলছে, শুধু সমস্যা চিহ্নিতই করেনি তারা, সমাধানের পথও খুঁজে পেয়েছে।\n', '\n', 'অর্থ মন্ত্রণালয়ের আর্থিক প্রতিষ্ঠান বিভাগকে গত মঙ্গলবার বিকেবি এসব সমস্যা ও সমাধানের কথা জানিয়েছে। ব্যাংকটি বলেছে, সমস্যাগুলো সমাধানের ব্যাপারে সরকারের সুদৃষ্টি দরকার এবং এই সুদৃষ্টি ছাড়া ব্যাংকটির একার পক্ষে সমস্যাগুলোর সমাধান কষ্টসাধ্য।\n', '\n', '১৯৭৩ সালে রাষ্ট্রপতির আদেশে গঠিত বিকেবি বিশেষায়িত ব্যাংক হলেও অন্য বাণিজ্যিক ব্যাংকের মতো স্বাভাবিক ব্যাংকিং কার্যক্রমও পরিচালনা করে। ১ হাজার ৫০০ কোটি টাকা অনুমোদিত মূলধন ও ৯০০ কোটি টাকা পরিশোধিত মূলধনের ব্যাংকটির বর্তমানে শাখা রয়েছে ১ হাজার ৩৪টি।\n', '\n', 'জানতে চাইলে বিকেবির ব্যবস্থাপনা পরিচালক (এমডি) আলী হোসেন প্রধানিয়া প্রথম আলোকে বলেন, ‘আমরা সমস্যা ও সমাধানের কথা আর্থিক প্রতিষ্ঠান বিভাগকে জানিয়েছি। আশা করছি, আর্থিক প্রতিষ্ঠান বিভাগ সেগুলো অনুধাবন করবে।’\n', '\n', 'আর্থিক প্রতিষ্ঠান বিভাগের সচিব মো. আসাদুল ইসলাম গত সোমবার প্রথম আলোকে বলেন, বিষয়টি এখনো তাঁর নজরে পড়েনি। চিঠি এসে থাকলে তিনি গুরুত্ব দিয়েই দেখবেন।\n', '\n', 'জনবল ঘাটতি\n', '\n', 'আর্থিক প্রতিষ্ঠান বিভাগকে বিকেবি জানিয়েছে, সরকার অনুমোদিত ১৫ হাজার ৪৪২ জনবলের মধ্যে ব্যাংকটিতে কাজ করছেন ৯ হাজার ৯৭ জন, যা অনুমোদিত জনবলের ৫৮ দশমিক ৯১ শতাংশ। জনবলের এই বিশাল ঘাটতি তৈরি হয়েছে মূলত ১৯৮৬ থেকে ২০০০ সাল পর্যন্ত ১৫ বছরে কর্মকর্তা ও ঊর্ধ্বতন কর্মকর্তা পদে সরাসরি নিয়োগ না দেওয়ার কারণে।\n', '\n', 'চিঠিতে বলা হয়, ঊর্ধ্বতন কর্মকর্তা (প্রিন্সিপাল অফিসার বা পিও) থেকে মহাব্যবস্থাপক (জিএম) পর্যন্ত ব্যাংকটিতে ঘাটতি রয়েছে ১ হাজার ২১৪ জন। এর মধ্যে জিএম পদে ৭, উপমহাব্যবস্থাপক (ডিজিএম) পদে ৪৩, সহকারী মহাব্যবস্থাপক (এজিএম) পদে ১৩৫, ঊর্ধ্বতন মুখ্য কর্মকর্তা (এসপিও) পদে ১৮৫ এবং পিও পদে ঘাটতি রয়েছে ৮৪৪ জনের।\n', '\n', 'সমাধান হিসেবে বিকেবি বলেছে, একসময় পুলের আওতায় সব সরকারি বাণিজ্যিক ও বিশেষায়িত ব্যাংকে মন্ত্রণালয়ের মাধ্যমে ডিজিএম থেকে পদোন্নতির মাধ্যমে জিএম নিয়োগ দেওয়া হতো। এটা আবার চালু করা যেতে পারে। আর পিও ও অফিসারদের নিয়োগ দেওয়া যেতে পারে বিসিএস উত্তীর্ণ নন-ক্যাডার তালিকা থেকে।\n', '\n', 'কম সুদে ঋণ\n', '\n', 'বাজার থেকে প্রতিযোগিতামূলক হারে আমানত সংগ্রহ করে বিকেবি, কিন্তু ঋণ দেয় তহবিল খরচের (কস্ট অব ফান্ড) চেয়েও কমে। এ কথা উল্লেখ করে বিকেবি বলেছে, সরকারের নির্দেশনায় ও বাংলাদেশ ব্যাংকের বেঁধে দেওয়া সুদের হারে বিকেবি ঋণ দিতে বাধ্য হয়। ৮০ শতাংশের বেশি ঋণ দিতে হয় তহবিল খরচের চেয়েও কম সুদে।\n', '\n', 'তহবিল খরচ বেশি হওয়ারও কারণ তুলে ধরে বিকেবি বলেছে, এই ব্যাংকের ঋণের আকার ছোট, কিন্তু ঋণগ্রহীতা বেশি। ক্ষুদ্র ক্ষুদ্র ঋণ দিতে হয় বলে তদারকির জন্য জনবল লাগে বেশি। ফলে তহবিল খরচ বেড়ে যায়। আর এসব কারণে ব্যাংকের লোকসানি শাখাও বাড়ে। অন্য ব্যাংক ব্যবসায়িক সম্ভাবনা বিবেচনায় শাখা খুললেও বিকেবির ক্ষেত্রে তা হয় প্রত্যন্ত এলাকায় জনগণকে ব্যাংকিং সুবিধা দেওয়া এবং রাজনৈতিক বিবেচনায়।\n', '\n', 'এ সমস্যার সমাধান হিসেবে বিকেবি বলেছে, তহবিল খরচের চেয়ে যতটুকু কমে বিকেবি ঋণ দেয়, ততটুকু অর্থ সরকারের পক্ষ থেকে যথাসময়ে ভর্তুকি আকারে পাওয়া গেলে বিকেবির লোকসান কমবে। এ ছাড়া সরকারি তহবিল অগ্রাধিকার ভিত্তিতে বিকেবিতে চলতি হিসাবে সংরক্ষণ করা যেতে পারে।\n', '\n', 'মূলধন ঘাটতি\n', '\n', 'বিকেবির চিঠিতে বলা হয়, সুদ মওকুফ, সুদ-আসল মওকুফ, লোকসান—এসব কারণে বিকেবির মূলধন ঘাটতি বাড়ছে। ক্রমপুঞ্জীভূত মূলধন ঘাটতি এখন ৭ হাজার ৩৫ কোটি টাকা।\n', '\n', 'সরকারি নির্দেশনা মানতে গিয়ে শুধু কম সুদে ঋণ দেওয়ার কারণে সুদ ভর্তুকি বাবদ বিকেবির পাওনা দাঁড়ায় ১ হাজার ৫৫৮ কোটি ৮২ লাখ টাকা। আর বিভিন্ন সময় সরকারি আদেশে যে সুদ মওকুফ করা হয়েছে, তার মধ্যে বাকি পাওনা ৩৯৮ কোটি ২৮ লাখ টাকা। এই টাকা পেলেও ব্যাংক কিছুটা মূলধন ঘাটতি কমিয়ে স্বাভাবিক কার্যক্রম চালাতে পারবে। বাকি মূলধন ঘাটতি সরকার পূরণ করে দিলে প্রতিযোগিতামূলক পরিবেশে ব্যাংকটি ভালো করবে।\n', '\n', 'সেবা দিয়েও মূল্য না পাওয়া\n', '\n', 'বিকেবি বলেছে, সরকারের সামাজিক নিরাপত্তা কর্মসূচির আওতায় অনেক কাজ করতে হয় তাদের। বিধবা ও স্বামী পরিত্যক্ত দুস্থ মহিলা ভাতা, অসচ্ছল প্রতিবন্ধী ভাতা, বয়স্ক ভাতা ইত্যাদি কার্যক্রম করলেও বিনিময়ে ব্যাংক কোনো কিছু পায় না। অথচ এসব কাজে ব্যাংকের জনবল নিয়োজিত থাকে এবং ব্যাংকের অন্যান্য কার্যক্রম ব্যাহত হয়। \n', 'এ বিষয়ে বিকেবির যুক্তি হচ্ছে, অন্য কোনো সংস্থার মাধ্যমে সামাজিক নিরাপত্তা কর্মসূচি বাস্তবায়ন করতে গেলে আলাদা জনবল ও অর্থ খরচ করতে হতো। যেহেতু বিকেবি কাজটি করে দিচ্ছে, তাই এর বিনিময়ে ‘সেবা মূল্য’ চালুর ব্যবস্থা করা যেতে পারে।\n', '\n', '\n', '\n', '\ufeffকুঁড়ার তেলের বিদেশযাত্রা\n', '\n', '\n', '\n', '\n', 'দেশে তো জনপ্রিয় হচ্ছেই, ধানের কুঁড়ার তেল (রাইস ব্র্যান অয়েল) এখন বিদেশে রপ্তানিও হচ্ছে। রপ্তানি উন্নয়ন ব্যুরোর (ইপিবি) তথ্য অনুযায়ী, ২০১৭-১৮ অর্থবছরে দেশ থেকে কুঁড়ার ২০ হাজার টন তেল রপ্তানি হয়েছে। রপ্তানির প্রায় পুরোটাই হচ্ছে বগুড়া থেকে। বর্তমানে এই তেল প্রধানত রপ্তানি হচ্ছে ভারতে। তবে শ্রীলঙ্কা, জাপান, চীন—এসব দেশেও রপ্তানির প্রক্রিয়া চলছে।\n', '\n', 'স্বাধীনতার পর এবং আশির দশকেও দেশে প্রধান ভোজ্যতেল ছিল সরিষার তেল। তবে নব্বইয়ের দশক থেকেই অপরিশোধিত পাম তেল ও সয়াবিন তেলের আমদানি বাড়তে থাকে। দেশে গড়ে ওঠে বেশ কয়েকটি ভোজ্যতেল পরিশোধন কারখানাও। আর ভোজ্যতেল হিসেবে ঘরে ঘরে জায়গা করে নেয় পাম তেল ও সয়াবিন তেল। কেউ কেউ অবশ্য সূর্যমুখী বা জলপাই তেলও (অলিভ অয়েল) রান্নায় ব্যবহার করেন।\n', '\n', 'একসময় বিজ্ঞানীদের গবেষণায় উঠে আসে অন্য ভোজ্যতেলের তুলনায় ধানের কুঁড়ার তেলে মানবদেহের জন্য ক্ষতিকারক মাত্রা কম। ধানের তুষ ছাড়ানোর পর চালের গায়ে বাদামি যে অংশ থাকে, সেখান থেকে এই তেল নিষ্কাশন করা হয়।\n', '\n', 'গত ১০ বছরে দেশের বিভিন্ন জায়গায় ধানের কুঁড়ার তেলের ১২টি কারখানা গড়ে ওঠে। পাবনার ঈশ্বরদীতে ২০১১ সালে রশিদ অয়েল মিলস লিমিটেড ‘হোয়াইট গোল্ড ব্র্যান্ড’ নামে ধানের কুঁড়ার তেল উৎপাদন শুরু করে। প্রায় একই সময়ে গড়ে ওঠে ময়মনসিংহে ‘স্পন্দন’ ব্র্যান্ডের আরেকটি কারখানা।\n', '\n', 'তবে উৎপাদনের মাঠে ভালোভাবে আছে এখন বগুড়ার মজুমদার গ্রুপ অব ইন্ডাস্ট্রিজ ও তামিম অ্যাগ্রো ইন্ডাস্ট্রিজ। মজুমদার গ্রুপের তেলের ব্র্যান্ড ‘স্বর্ণা’। মজুমদার গ্রুপের কারখানায় প্রতিদিন তেল উৎপাদন হয় ৯০ থেকে ১০০ টন। এ ছাড়া রংপুরের গ্রিন অ্যান্ড পোলট্রি ফিড ইন্ডাস্ট্রিজও কিছু তেল উৎপাদন করে।\n', '\n', 'মজুমদার গ্রুপ অব ইন্ডাস্ট্রিজের ব্যবস্থাপনা পরিচালক চিত্ত মজুমদার প্রথম আলোকে বলেন, ‘আমরা রপ্তানি করছি মূলত ভারতে। তবে বিশ্বব্যাপীই এই তেলের চাহিদা রয়েছে এবং বছর বছর চাহিদা বাড়ছে।’\n', '\n', 'কুঁড়ার তেল উৎপাদক প্রতিষ্ঠানগুলো জানায়, দেশে বর্তমানে প্রতিদিন ২৫০–৩০০ টন এই তেল উৎপাদিত হয়। বছরে হয় ৯০ হাজার থেকে ১ লাখ টন। সাড়ে ছয় কেজি কুঁড়া থেকে এক লিটার তেল হয়। ধান থেকে চাল তৈরি করলে ৭ থেকে ৮ শতাংশ কুঁড়া পাওয়া যায়।\n', '\n', 'তেল উৎপাদনকারী প্রতিষ্ঠানগুলোর প্রতিদিনের কুঁড়ার চাহিদা ১ হাজার ৫০ থেকে ১ হাজার ১০০ টন। দেশের চালকল থেকে বছরে ৩৭ লাখ টনের বেশি কুঁড়া উৎপাদিত হয়। বর্তমানে দেশে ব্যবহৃত ভোজ্যতেলের মধ্যে কুঁড়ার তেলের অবদান সোয়া দুই থেকে আড়াই শতাংশ। সয়াবিন ও পাম তেলের চাহিদা ১৪ লাখ টন।\n', '\n', 'তবে অন্যদের কাছ থেকে পরিশোধন করিয়ে নিয়েও এই তেল বাজারজাত করছে কয়েকটি বড় কোম্পানি। যেমন এসিআই। এসিআইয়ের রাইস ব্র্যান তেলের নাম ‘নিউট্রিলাইফ’। বাংলাদেশ এডিবল অয়েলের ব্র্যান্ড ‘ফরচুন’। ‘নেচুরা’ নামের একটি ব্র্যান্ডও বাজারে রয়েছে।\n', '\n', 'এসিআই কনজ্যুমার প্রোডাক্টসের বিজনেস ডিরেক্টর অনুপ কুমার সাহা প্রথম আলোকে বলেন, ‘আমাদের এই পণ্যটির বিক্রির পরিমাণ যেহেতু বাড়ছে, অনুমান করা যায় যে সারা দেশে রাইস ব্র্যান তেল জনপ্রিয় হচ্ছে। বিশ্বব্যাপীও এর জনপ্রিয়তা রয়েছে, তবে নানা কারণে রপ্তানি বাজার এখনো অত বড় হতে পারছে না।’\n', '\n', 'জনপ্রিয়তার কারণ জানতে চাইলে অনুপ কুমার বলেন, ডাক্তাররাই বলছেন এতে অ্যান্টি-অক্সিডেন্ট ও অরাইজানল রয়েছে এবং এই তেল মানুষের রক্তে কোলেস্টেরলের মাত্রা কমায়। অরাইজানল ইনসুলিন প্রতিরোধে সহায়তা করে। তিনি বলেন, সাধারণ মানুষের ধারণা বোতলে তেলের রংটা একটু হালকা হলে ভালো হয়। কিন্তু তা করতে গেলে তেল থেকে উপকারিতা কম পাওয়া যেতে পারে।\n', '\n', 'কারওয়ান বাজারের বিভিন্ন দোকান ঘুরে দেখা যায়, বোতলজাত এক লিটার কুঁড়ার তেলের দাম পাম ও সয়াবিন তেলের দামের চেয়ে একটু বেশি। প্রতি লিটার সয়াবিন তেলের দাম যেখানে ১০০ টাকার মতো, কুঁড়ার তেলের দাম সেখানে ১১৫ থেকে ১৩০ টাকা।\n', '\n', 'কুঁড়ার তেল উৎপাদনকারীরা বলছেন, এই তেল যেমন স্বাস্থ্যসম্মত, তেমনি সাশ্রয়ী। এক লিটার সয়াবিন তেলে যে খাবার রান্না করা যায়, তা পৌনে এক লিটার কুঁড়ার তেলেই করা সম্ভব। এদিকে বাংলাদেশ শিল্প ও বিজ্ঞান গবেষণা সংস্থার (বিসিএসআইআর) এক গবেষণাও বলছে, ভোজ্যতেলে যেসব খাদ্যগুণ থাকা উচিত, জলপাই তেলের পর সবচেয়ে বেশি তা কুঁড়ার তেলে রয়েছে।\n', '\n', 'মজুমদার গ্রুপের চিত্ত মজুমদার বলেন, ‘বড় সমস্যা কুঁড়ার সরবরাহ। যে পরিমাণ চাহিদা রয়েছে, সেই পরিমাণ কুঁড়া সব সময় পাওয়া যায় না। কিছু কারখানা বন্ধ হয়ে গেছে এ কারণেই। তবে সম্ভাবনা বিশাল। পরিকল্পিতভাবে উৎপাদনের দিকে যেতে হবে। রপ্তানি বাড়াতে দরকার নগদ সহায়তা। ভারতে আমরা রপ্তানি করি ঠিকই, কিন্তু ভারতই এ ব্যাপারে বাংলাদেশের বড় প্রতিযোগী।’\n', '\n', '\n', '\n', '\n', '\n', '\ufeffসেচপাম্প রপ্তানিতে সম্ভাবনার হাতছানি\n', '\n', '\n', '\n', '\n', '\n', 'বগুড়ার ফাউন্ড্রি কারখানায় দেশীয় কারিগরদের তৈরি সেচপাম্প রপ্তানি হচ্ছে ভারতে। কৃষিতে সেচকাজে ব্যবহৃত এসব সেচপাম্প ভারতের কলকাতা ছাড়াও বিভিন্ন শহরের বাজার দখল করেছে।\n', '\n', 'এ খাতের উদ্যোক্তারা বলছেন, দেশীয় চাহিদা মিটিয়ে বছরে প্রায় ৫০ হাজার সেচপাম্প ছাড়াও অন্যান্য কৃষি যন্ত্রাংশ ভারতে রপ্তানি হচ্ছে। প্রতিটি পাম্পের রপ্তানিমূল্য গড়ে ১৮ মার্কিন ডলার। প্রতি ডলারের বিনিময়মূল্য ৮৪ টাকা ধরে বাংলাদেশি মুদ্রায় সেচপাম্প রপ্তানি আয়ের পরিমাণ বছরে ৭ কোটি ৫৬ লাখ টাকা।\n', '\n', 'সেচপাম্প ছাড়াও এর যন্ত্রাংশ এবং লাইনার রপ্তানি করে আরও বিপুল পরিমাণ বৈদেশিক মুদ্রা আয় হচ্ছে। শিগগিরই বগুড়ার ফাউন্ড্রি কারখানায় তৈরি আন্তর্জাতিক মানের টিউবওয়েল রপ্তানি শুরু হবে বলেও আশাবাদী স্থানীয় উদ্যোক্তা ও রপ্তানিকারকেরা।\n', '\n', 'রপ্তানি উন্নয়ন ব্যুরো রাজশাহী বিভাগীয় কার্যালয়ের সহকারী পরিচালক কাজী মো. সাইদুর রহমান প্রথম আলোকে বলেন, ২০১৭-১৮ অর্থবছরে বগুড়া থেকে ভারতে সেচপাম্প ও এর যন্ত্রাংশ রপ্তানি করে ২ লাখ ১০ হাজার মার্কিন ডলার আয় হয়েছে। দেশীয় মুদ্রায় এ রপ্তানি আয়ের পরিমাণ প্রায় ১ কোটি ৭৬ লাখ ৪০ হাজার টাকা। চলতি অর্থবছরেও বগুড়া থেকে এ খাতের পণ্য রপ্তানি আয় গতবারের চেয়ে বাড়বে।\n', '\n', 'বগুড়া শিল্প ও বণিক সমিতির সহসভাপতি মাফুজুল ইসলাম প্রথম আলোকে বলেন, ২০১৮ সালে বগুড়া থেকে সেচপাম্পসহ অন্যান্য পণ্য রপ্তানি করে প্রায় ৩০০ কোটি টাকা আয় হয়েছে। এ সময় সমিতি থেকে ৮২৪টি সার্টিফিকেট অব অরজিন (উদ্যোক্তা সনদ) ইস্যু করা হয়েছে। সেচপাম্প রপ্তানিতে শীর্ষে রয়েছে মিলটন ইঞ্জিনিয়ারিং ওয়ার্কস, মেসার্স রণী ইঞ্জিনিয়ারিং ওয়ার্কস, মেসার্স মাইশা এন্টারপ্রাইজ এবং আজাদ ইঞ্জিনিয়ারিং ওয়ার্কস।\n', '\n', 'উদ্যোক্তারা জানান, বগুড়ায় বর্তমানে ছোট-বড় প্রায় এক হাজার শিল্পকারখানা গড়ে উঠেছে। জেলার বিসিক শিল্পনগরী ছাড়াও শহর ও শহরতলির  সূত্রাপুর, ফুলবাড়ী, গোহাইল সড়ক, রেলওয়ে মার্কেট, শাপলা মার্কেট, বিআরটিসি শপিং কমপ্লেক্স, ঠনঠনিয়া, চারমাথা, ভবেরবাজার, চেলোপাড়াসহ বিভিন্ন এলাকায় এসব কারখানা গড়ে উঠেছে।\n', '\n', '\n', 'বগুড়ায় স্থাপিত কারখানাগুলোর মধ্যে ৫০০টি কৃষি যন্ত্রাংশ, ৪৫০টি হালকা প্রকৌশল এবং ৪২টি ফাউন্ড্রি শিল্প রয়েছে। প্রত্যক্ষ-পরোক্ষভাবে এসব কারখানার সঙ্গে জড়িয়ে আছে প্রায় দেড় লাখ মানুষের জীবন-জীবিকা।\n', '\n', 'দেশের অভ্যন্তরে কৃষি যন্ত্রপাতির চাহিদার সিংহভাগ পূরণ হচ্ছে বগুড়ার এসব শিল্পকারখানা থেকে। কারখানাগুলো ঘিরে শহরের গোহাইল সড়ক ও স্টেশন সড়কে গড়ে উঠেছে কৃষি যন্ত্রাংশ ব্যবসার এক বড় বাজার।\n', '\n', 'যেভাবে তৈরি হয়\n', '\n', 'কারিগরদের সঙ্গে কথা বলে জানা গেছে, মাটির নিচ থেকে পানি তোলার সেচপাম্প তৈরির অন্যতম কাঁচামাল পুরোনো ভাঙারি লোহা, জাহাজভাঙার লোহা, পিগ আয়রন, সিলিকন,হার্ড কোক ও ফার্নেস ওয়েল। ঢালাই কারখানাগুলোতে পুরোনো লোহা ফার্নেসের মধ্যে ঢেলে দিয়ে ২০০ ডিগ্রি সেন্টিগ্রেড তাপমাত্রায় গলানোর পর লোহা ও ফাউন্ড্রির সমন্বয়ে তৈরি হয় পানির পাম্প। পুরোনো লোহা বাদে অন্যান্য কাঁচামাল আসে ভারত, চীন, মালয়েশিয়াসহ বিভিন্ন দেশ থেকে।\n', '\n', 'এ খাতের উদ্যোক্তা রণী ইঞ্জিনিয়ারিং ওয়ার্কসের ব্যবস্থাপক আবু বক্কর সিদ্দিক প্রথম আলোকে বলেন, সেচপাম্প রপ্তানি করে বিপুল পরিমাণ বৈদেশিক মুদ্রা অর্জনের মাধ্যমে ফাউন্ড্রি শিল্প দেশের অর্থনীতিতে বড় অবদান রাখলেও এ শিল্পের প্রতি সরকারের খুব বেশি সুনজর নেই। পণ্যের মান ও দামে সাশ্রয়ী হওয়ার কারণে বাংলাদেশের এই কৃষিপণ্যের ভারতে প্রচুর চাহিদা রয়েছে। কিন্তু রপ্তানির ক্ষেত্রে ভারতে এ পণ্যের ওপর জেনারেল সেলস ট্যাক্স (জিএসটি) আরোপ হওয়ায় তাতে আমদানি খরচ বেড়ে যায়। তাই ভারতের আমদানিকারকেরা আরও কম দামে বাংলাদেশ থেকে পাম্প কিনতে চান। এখন বাংলাদেশে এ পণ্যের উৎপাদন খরচ কমাতে হলে তাতে সরকারের সুনজর দরকার।\n', '\n', 'এ খাতের একাধিক উদ্যোক্তা বলেন, বাংলাদেশ থেকে সেচপাম্প রপ্তানির ক্ষেত্রে সরকার উদ্যোক্তাদের ১৫ শতাংশ নগদ সহায়তা দিয়ে থাকে। কিন্তু সেই প্রণোদনার অর্থ ছাড় হতে ৬ মাস পর্যন্ত সময় লেগে যায়। তাই উদ্যোক্তারা বলছেন, প্রণোদনার পরিমাণ বৃদ্ধির পাশাপাশি প্রণোদনার অর্থ দ্রুততম সময়ে ছাড় করা হলে এবং উৎপাদন সক্ষমতা বাড়াতে সরকার উদ্যোগ নিলে তাতে রপ্তানি বহু গুণ বাড়বে।\n', '\n', 'ফোরাম অব এগ্রো মেশিনারিজ ম্যানুফ্যাকচারিং অ্যান্ড প্রসেসিং জোনের সভাপতি গোলাম আজম বলেন, ‘বগুড়ায় উৎপাদিত কৃষি যন্ত্রাংশ ও হালকা প্রকৌশলশিল্প দেশীয় চাহিদা মিটিয়ে বিদেশের বাজার দখল করলেও এই শিল্পকে যুগোপযোগী এবং আধুনিকায়নের কোনো উদ্যোগ নেই। উদ্যোক্তারা বিনিয়োগ করতে চাইলেও জায়গা পাওয়া যাচ্ছে না। বগুড়ার বিসিক শিল্পনগরীতে কোনো প্লট খালি নেই। আইনি জটিলতায় ঝুলে আছে এ এলাকায় অর্থনৈতিক অঞ্চল স্থাপন প্রকল্পও। শিল্প স্থাপনের জন্য জমির সংস্থান করা গেলে এ খাতে বিনিয়োগ বাড়বে।\n', '\n', 'শিল্পখাত বাঁচাতে ব্যাংকের সুদ মওকুফে সমাধান দেখছেন উদ্যোক্তারা\n', '\n', '\n', 'করোনার আগ্রাসনে পৃথিবীর অন্যান্য দেশের মতো বাংলাদেশের অর্থনীতিও হুমকির মুখে পড়েছে। ভারী থেকে ক্ষুদ্র শিল্প-বাণিজ্য সবই প্রায় বন্ধ হয়ে গেছে। শিল্পখাতের প্রায় সব কারখানার উৎপাদনও বন্ধ রাখা হয়েছে। একদিকে নিরাপদ থাকতে লকডাউন পরিস্থিতিতে সব বন্ধ রাখতে হচ্ছে, আরেক দিকে একই কারণে অর্থনীতি বিপর্যয়ের দিকে এগিয়ে যাচ্ছে। \n', '\n', 'এই ধস আসন্ন। আর তাই এসএমই, কৃষি, গার্মেন্ট ও শিল্প খাতে প্রণোদনা প্যাকেজ ঘোষণা করেছেন প্রধানমন্ত্রী শেখ হাসিনা। প্রায় সব ধরনের শিল্পঋণের কিস্তি ৩০ মে পর্যন্ত স্থগিত করা হয়েছে। অর্থাৎ ৩০ মে এর পর বকেয়া কিস্তি পরিশোধ করতে হবে। এতে অনেকে স্বস্তি প্রকাশ করেছেন। তবে এও বলছেন যে এটা স্থায়ী সমাধান নয়। \n', '\n', 'শিল্প খাতের ভবিষ্যত রক্ষায় শিল্পদ্যোক্তারা আগামী ডিসেম্বর-২০২০ পর্যন্ত ব্যাংক ঋণের সুদ মওকুফ করার দাবি জানিয়েছেন। এক্ষেত্রে সরকার, বাংলাদেশ ব্যাংক, ব্যবসায়ী, ব্যাংক কর্তৃপক্ষ সমন্বিতভাবে একটি অন্তর্বর্তীকালীন নীতি নির্ধারণের পরামর্শ দিয়েছেন শিল্প খাত সংশ্লিষ্টরা। সরকার চাইলে করপোরেট করও কমিয়ে দিতে পারে, বলছেন তারা। আবার সুদ বাবদ কিছুটা ভর্তুকিও দিতে পারে। সুদের কিছু ভাগ সরকার দিলে ও বাকিটা ব্যাংক মওকুফ করলে বিপর্যয় এড়ানো সম্ভব। এতে ব্যাংকও ক্ষতিগ্রস্ত হবে না এবং শিল্প বাঁচলে কর্মী ছাঁটাইয়ের মতো ঘটনাও ঘটবে না। \n', '\n', 'দেশের বেসরকারি খাতের ঋণের গতি নিয়েও যথেষ্ট দুশ্চিন্তা দেখা দিয়েছে সংশ্লিষ্টদের মাঝে। বিগত ৮ মাস ধরে এ খাতে ঋণের পরিমাণ কমেই চলেছে। করোনাভাইরাসের মহামারীতে রাজস্ব আয় কমে যাওয়ায় ব্যাংক খাত থেকে সরকারের ঋণ বৃদ্ধি ও আগামী এপ্রিল থেকে এক অঙ্কের সুদহার কার্যকরের প্রভাবে চলতি মার্চে বেসরকারি খাতে ঋণপ্রবৃদ্ধি আরও কমবে বলে শঙ্কা তৈরি হয়েছে। \n', '\n', 'বাংলাদেশ ব্যাংকের তথ্যমতে, ২০১৯-২০ অর্থবছরের মুদ্রানীতিতে বেসরকারি খাতের ঋণপ্রবৃদ্ধি ১৪ দশমিক ৮ শতাংশ লক্ষ্যমাত্রা ধার্য করে বাংলাদেশ ব্যাংক। কিন্তু অর্থবছরের গত আট মাসে বেসরকারি খাতের ঋণপ্রবৃদ্ধি লক্ষ্যমাত্রার অনেক নিচে অবস্থান করছে। চলতি জানুয়ারিতে বেসরকারি খাতের ঋণের প্রবৃদ্ধি ছিল ৯ দশমিক ২ শতাংশ, যা আগের মাসে ছিল ৯ দশমিক ৮৩ শতাংশ। গত বছর নভেম্বরে এ প্রবৃদ্ধি ছিল ৯ দশমিক ৮৭ শতাংশ। আর ফেব্রুয়ারি-২০২০ শেষে এটা নেমে দাঁড়িয়েছে ৯ দশমিক ১৩ শতাংশে।', '\ufeff৩০% তরুণ কাজেও নেই, পড়াশোনাতেও নেই\n', '\n', '\n', '\n', 'দেশের তরুণ-তরুণীদের মধ্যে প্রায় এক-তৃতীয়াংশই কোনো কাজ করে না, আবার পড়াশোনাও করছে না। তাই তাদের মধ্যে বেকারত্বের হার বেশি। বর্তমানে ১৫ থেকে ২৯ বছর বয়সী ২৯ দশমিক ৮ শতাংশ তরুণ-তরুণীর এমন অবস্থা। কাজেও নেই, পড়াশোনাও করেন না, এমন তরুণ-তরুণীর সংখ্যা দিন দিন বাড়ছে। অথচ টেকসই উন্নয়ন লক্ষ্য (এসডিজি) অর্জনে ২০২০ সালের মধ্যে কাজ ও পড়াশোনা কোনোটিই করেন না, এমন তরুণ-তরুণীর হার ২২ শতাংশে নামিয়ে আনার লক্ষ্য নির্ধারণ করা হয়েছে।\n', '\n', 'টেকসই উন্নয়ন লক্ষ্য (এসডিজি) বিষয়ক প্রথম পর্যালোচনা প্রতিবেদনে এসব তথ্য তুলে ধরা হয়েছে। পরিকল্পনা কমিশনের সাধারণ অর্থনীতি বিভাগ (জিইডি) প্রতিবেদনটি তৈরি করেছে। গতকাল রোববার এই প্রতিবেদনটি প্রকাশ করা হয়। প্রতিবেদনের বিভিন্ন দিক তুলে ধরেন জিইডি সদস্য শামসুল আলম। প্রতিবেদনটি নিয়ে পরিকল্পনা কমিশনের এনইসি সম্মেলনকক্ষে এক আলোচনা সভারও আয়োজন করা হয়।\n', '\n', 'জিইডির ওই প্রতিবেদনে আরও বলা হয়েছে, বাংলাদেশের শ্রমবাজার সঠিক পথে নেই। শ্রমবাজারে অনানুষ্ঠানিক খাতের বিস্তার ঘটছে। বেকারত্বের হার কিছুটা বেড়ে ২০১৬-১৭ সাল নাগাদ ৪ দশমিক ২ শতাংশে উন্নীত হয়েছে। ২০২০ সালের মধ্যে তা ৪ শতাংশে নামিয়ে আনার লক্ষ্য আছে। শ্রমবাজার সম্পর্কে আরও বলা হয়েছে, ২০১৩ সালের পর থেকে এ দেশে শিশুশ্রমিকের অস্তিত্ব পাওয়া যায়নি। আর দীর্ঘদিন ধরেই বেকারের হার ৪ শতাংশের কাছাকাছি আছে। তিন বছর ধরে ৭ শতাংশের বেশি মোট দেশজ উৎপাদনের (জিডিপি) প্রবৃদ্ধি হচ্ছে, এতে নতুন নতুন কাজের সুযোগ সৃষ্টি হচ্ছে।\n', '\n', 'এ দেশের মানুষের আয় বাড়ছে বলে মন্তব্য করা হয়েছে ওই প্রতিবেদনে। সেখানে বলা হয়েছে, ২০১৫-১৬ সালে দেশের মানুষের একজনের মাসিক গড় আয় ছিল ১২ হাজার ৮৯৭ টাকা। পরের বছর তা বেড়ে দাঁড়ায় ১৩ হাজার ২৫৮ টাকা। ২০২০ সালের মধ্যে এই আয় আরও ২০ শতাংশ বৃদ্ধির লক্ষ্য নির্ধারণ করা হয়েছে।\n', '\n', 'প্রতিবেদনে আরও বলা হয়েছে, এসডিজির ১৭টি লক্ষ্যের মধ্যে সংগতিপূর্ণ লক্ষ্যগুলো অর্জনে সঠিক পথেই আছে বাংলাদেশ। ২০৩০ সালের মধ্যে এসডিজির ১৭ লক্ষ্য অর্জনের সময়সীমা নির্ধারণ করা হয়েছে।\n', '\n', 'জিইডির প্রতিবেদনের ওপর আলোচনা করতে গিয়ে অনুষ্ঠানের প্রধান অতিথি পরিকল্পনামন্ত্রী এম এ মান্নান বলেন, এসডিজিতে উচ্চাভিলাষী লক্ষ্য আছে। এই লক্ষ্য অর্জনে বেসরকারি খাতের সহযোগিতা লাগবে। এসডিজি অর্জনে আমাদের সঠিক তথ্য–উপাত্ত লাগবে। এ জন্য বাংলাদেশ পরিসংখ্যান ব্যুরোকে (বিবিএস) শক্তিশালী করা হবে।\n', '\n', 'প্রধানমন্ত্রীর অর্থনীতিবিষয়ক উপদেষ্টা মসিউর রহমান বলেন, ‘পাইপলাইনে বিপুল পরিমাণ বিদেশি সহায়তা পড়ে আছে। এই অর্থ আমরা ব্যবহার করতে পারছি না।’\n', '\n', 'সাবেক তত্ত্বাবধায়ক সরকারের উপদেষ্টা ও বিশিষ্ট অর্থনীতিবিদ ওয়াহিদউদ্দিন মাহমুদ বলেন, এ দেশে তরুণ-তরুণীদের মধ্যে বেকারত্ব বেশি, এটি অন্যতম বড় সমস্যা। তাঁদের জন্য উৎপাদনশীল খাতে কাজের সুযোগ সৃষ্টি করতে হবে। তিনি আরও বলেন, এ দেশে সামাজিক খাতে তুলনামূলক কম ব্যয় হচ্ছে, তবু উন্নয়ন হচ্ছে, এটি বেশ চমকের বিষয়। এ দেশে মোট দেশজ উৎপাদনের (জিডিপি) অনুপাতে স্বাস্থ্য ও শিক্ষায় কম ব্যয় হয়। এ ছাড়া সামাজিক নিরাপত্তায় প্রকৃত সুবিধাভোগীদের কাছে সুবিধা পৌঁছানোর ক্ষেত্রে সুশাসনের চ্যালেঞ্জও আছে। \n', 'তিনি মনে করেন, জমির স্বল্পতা মধ্যে পর্যাপ্ত কৃষিজমি রেখে শিল্পায়ন করা একটি বড় চ্যালেঞ্জ।\n', '\n', 'অনুষ্ঠানে আরও বক্তব্য দেন সাবেক তত্ত্বাবধায়ক সরকারের উপদেষ্টা রাশেদা কে চৌধূরী, প্রধানমন্ত্রীর মুখ্য সচিব নজিবুর রহমান, ইউএনডিপির আবাসিক প্রতিনিধি মিয়া সেপ্পো, প্রথম আলোর সহযোগী সম্পাদক আব্দুল কাইয়ুম প্রমুখ। বক্তাদের অনেকেই শোভনকাজ সৃষ্টির ওপর জোর দেন।\n', '\n', 'এদিকে বিকেলে একই মিলনায়তনে সপ্তম পঞ্চবার্ষিক পরিকল্পনার মধ্য মেয়াদি পর্যালোচনার ওপর \u2008মতামত সভা অনুষ্ঠিত হয়। জিইডি এই মতামত সভার আয়োজন করে। ওই অনুষ্ঠানে সপ্তম পঞ্চবার্ষিক পরিকল্পনার অগ্রগতি তুলে ধরেন জিইডি সদস্য শামসুল আলম। সেখানে তিনি বলেন, এই পরিকল্পনায় যেসব লক্ষ্য নির্ধারণ করা হয়েছে, সেগুলো অর্জনে সরকার সঠিক পথেই আছে।\n', '\n', 'ওই মতামত সভায় বিভিন্ন মন্ত্রণালয়ের ঊর্ধ্বতন কর্মকর্তা, অর্থনীতিবিদ, ব্যবসায় সংগঠনের শীর্ষ নেতারা অংশ নেন।\n', '\n', 'অনুষ্ঠানের প্রধান অতিথি পরিকল্পনামন্ত্রী এম এ মান্নান বলেন, ‘পত্রপত্রিকায় দেখলাম, দেশে অতি ধনীর সম্পদ বাড়ছে। এর ভালো দিক হলো, দেশের সম্পদ বাড়ছে।’ তিনি আরও বলেন, ‘আনুষ্ঠানিক খাতে চাকরির সুযোগ বৃদ্ধি করা আমাদের দায়িত্ব। অনানুষ্ঠানিক খাতে কাজ করলে কর্মজীবী মানুষের কাজের নিশ্চয়তা থাকে না।’\n', '\n', 'গবেষক ও অর্থনীতিবিদদের সমালোচনা করে পরিকল্পনামন্ত্রী বলেন, ‘আপনারা বৈষম্য কমাতে হাওর এলাকা ও উত্তরবঙ্গে বিশেষ বরাদ্দ দিতে বলেন। আবার বরাদ্দ দিলে বলেন, এতে কর্মসম্পাদনের খরচ (কষ্ট অব ডুয়িং ফাংশন) বেশি। এই খাতে খরচ না করে অন্য খাতে খরচ করলে বেশি লাভ হতো।’\n', '\n', 'বেসরকারি গবেষণা প্রতিষ্ঠান সেন্টার ফর পলিসি ডায়ালগের (সিপিডি) বিশেষ ফেলো মোস্তাফিজুর রহমান বলেন, ২০২০ সালে রাজস্ব-জিডিপি অনুপাত ১৬ শতাংশে উন্নীত করার লক্ষ্য নির্ধারণ করা হয়েছে। কিন্তু এখন আছে ১০ দশমিক ৮ শতাংশ। তাই এত অল্প সময়ে রাজস্ব-জিডিপি অনুপাত বৃদ্ধির যে হার নির্ধারণ করা হয়েছে, তা নিয়ে প্রশ্ন তোলেন তিনি। তিনি মানসম্পন্ন শিক্ষাব্যবস্থার উন্নয়নের ওপর গুরুত্ব দেন।\n', '\n', 'সভায় ব্যবসায়ীদের শীর্ষ সংগঠন এফবিসিসিআইয়ের সভাপতি শফিউল ইসলাম মহিউদ্দিন বলেন, নতুন সরকারের প্রথম কাজ হওয়া উচিত দুর্নীতির লাগাম টেনে ধরা। দুর্নীতির লাগাম টেনে ধরতে পারলে অন্য সমস্যাগুলো দূর করা সম্ভব। উল্লেখ্য, সরকারও দুর্নীতির বিরুদ্ধে জিরো টলারেন্স ঘোষণা করেছে।\n', '\n', '\n', '\n', '\n', '\ufeffমোকামে কমেছে চালের দাম\n', '\n', '\n', '\n', '\n', 'কুষ্টিয়ার খাজানগর মোকামে চালের দাম কেজিপ্রতি এক থেকে দুই টাকা কমেছে। ফলে কয়েক সপ্তাহ ধরে চালের দাম বাড়ার যে প্রবণতা চলছিল, তাতে আপাতত লাগাম পড়েছে। ধানের বাজার পড়ে যাওয়ায় চালের বাজারেও দাম কমেছে বলে দাবি মিলমালিকদের। কয়েক দিনের মধ্যে দাম আরও কিছুটা কমতে পারে।\n', 'এর আগে গত সপ্তাহে সব ধরনের চালের দাম মানভেদে কেজিতে তিন থেকে ছয় টাকা বেড়ে যায়।  ধানের মূল্যবৃদ্ধি ও সংকটের কথা বলে দাম বাড়িয়ে দেন মিলমালিকেরা। তবে গত দুই দিনে নতুন করে দাম বাড়েনি, গতকাল থেকে দাম কমতে শুরু করেছে।\n', '\n', 'খাজানগর এলাকার চালকলমালিক লিয়াকত হোসেন বলেন, ধানের বাজার গত শুক্রবারের পর থেকে কমতে শুরু করেছে। যেসব জেলায় ধানের বড় বড় আড়ত আছে, সেখানেও দাম পড়ে গেছে। প্রতি মণ ধানের দাম আগের চেয়ে ৫০ থেকে ১২০ টাকা কমেছে। ধানের দাম কমে যাওয়ায় উৎপাদন খরচেও হেরফের হচ্ছে। এ কারণে চালের দাম কমিয়েছেন মিলমালিকেরা।\n', '\n', 'গতকাল সোমবার খাজানগর মোকামে গিয়ে দেখা যায়, দুই দিন আগে যে কাজললতা চালের বস্তা (৫০ কেজি) বিক্রি হয়েছে ২ হাজার ২০০ টাকায়, তা এখন বিক্রি হচ্ছে ২ হাজার ৮০ টাকা থেকে ২ হাজার ১০০ টাকায়। আর সরু চালের (মিনিকেট) দাম বস্তাপ্রতি ৫০ টাকা কমে গতকাল বিক্রি হয়েছে ২ হাজার ৪০০ টাকায়। বিআর ২৮ জাতের চালের দাম বস্তাপ্রতি (৫০ কেজি) ১০০ টাকা কমে বিক্রি হচ্ছে ২ হাজার ১০০ টাকায়। তবে মোটা চাল আগের দামে, অর্থাৎ ৩২ টাকা কেজিতে বিক্রি হচ্ছে।\n', '\n', 'খোঁজ নিয়ে জানা গেছে, নির্বাচনের কয়েক দিন আগে থেকে হুট করে চট্টগ্রাম ও ঢাকার ব্যবসায়ীরা ব্যাপকভাবে চালের ক্রয়াদেশ দিতে থাকেন। সেই সুযোগে বড় বড় মিলমালিকেরা দাম বাড়িয়ে দেন।  ফলে দাম বেড়ে যায় পাইকারি ও খুচরা পর্যায়েও।\n', '\n', 'এদিকে ধানের মোকামেও কমেছে দাম। চালকলমালিকেরা ধান কেনা কমিয়ে দেওয়ার কারণেই দাম কমে গেছে বলে মনে করছেন কৃষক ও ব্যবসায়ীরা। গতকাল স্বর্ণা জাতের ধানের দাম মণপ্রতি ৭০ টাকা কমে বিক্রি হয় ৭৩০ টাকায়। বিআর ২৮ জাতের ধান বিক্রি হচ্ছে ৯২০ টাকায়। আর সরু ধানের দামও ১০০ টাকা কমে প্রতি মণ দাঁড়িয়েছে ১ হাজার ১০০ টাকায়।\n', '\n', 'বাংলাদেশ অটো মেজর অ্যান্ড হাসকিং মিল মালিক সমিতি কুষ্টিয়া শাখার সাধারণ সম্পাদক জয়নাল আবেদিন প্রধানের অভিযোগ, ঢাকা ও চট্টগ্রামের ব্যবসায়ীরা সিন্ডিকেট করে বেশি দামে চাল বিক্রি করছেন। খাজানগর মোকামে দুই টাকা বাড়লে তাঁরা পাঁচ টাকা বাড়িয়ে দেন।', '\ufeffপাইকারিতে দাম কমেছে, খুচরায় প্রভাব নেই\n', '\n', '\n', 'দেশের ধান–চালের বড় মোকাম নওগাঁয় পাইকারিতে চালের দাম কমছে। গত এক সপ্তাহের ব্যবধানে সব ধরনের চালের দাম কেজিতে এক থেকে দুই টাকা পর্যন্ত কমেছে। এতে ধানের দামও কিছুটা পড়েছে। তবে পাইকারিতে দাম কমার কোনো প্রভাব রাজধানীর খুচরা বাজারে পড়েনি। মূলত আমনের ধান-চালের জোগান বেড়ে যাওয়ায় দাম কমেছে বলে নওগাঁ ও ঢাকার ব্যবসায়ীদের সূত্র জানায়। কুষ্টিয়ার খাজানগর মোকামে চালের দাম স্থিতিশীল, তবে নতুন ধানের দাম কম।\n', '\n', 'সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, গত এক সপ্তাহে সব ধরনের চালের দাম স্থিতিশীল আছে। তবে এক মাসের ব্যবধানকে হিসাবে নিলে সরু ও মাঝারি চালের দাম বেড়েছে। গতকাল বৃহস্পতিবার রাজধানীর বেশির ভাগ বাজারে মোটা চাল ৩৮ থেকে ৪২ টাকা, মাঝারি চাল ৪৬ থেকে ৫৪ ও সরু চাল ৫৪ থেকে ৬৪ টাকায় বিক্রি হয়।\n', 'নওগাঁর পাইকারি বাজারে চাল ও ধানের দামের হঠাৎ পতনে সেখানকার ব্যবসায়ী ও কৃষকেরা বিপদে পড়েছেন। তাঁরা বলছেন, প্রতি মণ ধানে ৫০ থেকে ১০০ টাকা এবং প্রতি কেজি চালে দুই থেকে তিন টাকা লোকসান গুনতে হচ্ছে। মোকাম ও হাটগুলোতে ধান-চালের বিক্রিও কমে গেছে। তাঁরা বলছেন, এ বছর উৎপাদন খুব ভালো হয়েছে। সেই সঙ্গে এর আগে আমদানি করা ভারতীয় চালও রয়ে গেছে। ফলে সব মিলিয়ে দাম পড়ে গেছে।\n', '\n', 'ব্যবসায়ীরা বলছেন, নওগাঁর চালকলগুলোর গুদামে এবং চাল আড়তদারের মোকামে প্রচুর চাল মজুত আছে। চালের দাম কমে যাওয়ায় মিলমালিকেরা ধান কিনছেন না। ফলে ধানের দামও কমে গেছে। আর খাদ্য মন্ত্রণালয়ের দৈনিক খাদ্যশস্য প্রতিবেদন অনুযায়ী, গতকাল প্রতি কেজি মোটা চাল পাইকারিতে ৩০ থেকে ৩১ ও খুচরায় ৩৫ থেকে ৩৬ টাকায় বিক্রি হয়েছে।\n', '\n', 'নওগাঁর মহাদেবপুর উপজেলা সদর বাজারের ধানের আড়তদার আবুল কালাম আজাদ বলেন, প্রায় দুই সপ্তাহ ধরে ধানের দাম কমছে। স্বর্ণা ধানের দাম মণপ্রতি ৫০ থেকে ৬০ টাকা কমে এখন ৭০০ টাকায় বিক্রি হচ্ছে। জিরাশাইল জাতের ধানের দাম ৭০ থেকে ৮০ টাকা কমে প্রতি মণ ৭৫০ টাকায় বিক্রি হচ্ছে। নওগাঁ ধান-চাল আড়তদার সমিতির সভাপতি নিরোধ বরণ সাহা বলেন, অন্য বছরগুলোতে এই সময়ে ধানের সরবরাহ কম থাকে বলে চালের দাম কিছুটা বাড়ে। \n', 'অথচ এ বছর উল্টো চিত্র, দাম কমছে। এতে যেসব ব্যবসায়ী বেশি করে চাল মজুত রেখেছিলেন, তাঁদের অবস্থা খারাপ। মোকামগুলোতে প্রচুর চালের মজুত। অথচ বাজারে পাইকারি ক্রেতা নেই।\n', '\n', 'নওগাঁর মোকাম এবং খুচরা বাজারের ব্যবসায়ীদের সঙ্গে কথা বলে জানা গেছে, এক-দুই সপ্তাহের ব্যবধানে সরু চালের দাম প্রতি বস্তায় (৫০ কেজির বস্তা) ২০০ থেকে ৩০০ টাকা পর্যন্ত কমেছে। আগে যে পাইজাম প্রতি বস্তা বিক্রি হয়েছে ২ হাজার ৫০০ টাকায়, তা এখন বিক্রি হচ্ছে ২ হাজার ৩৫০ টাকায়। মিনিকেট চালের দাম কেজিতে ২–৩ টাকা কমে ৫০ কেজির বস্তা বিক্রি হচ্ছে ২ হাজার ৪০০ টাকায়। \n', 'মোটা চালের (স্বর্ণা-৫, গুটি স্বর্ণা, হাইব্রিড স্বর্ণা) দাম বস্তায় ১০০ থেকে ১৫০ টাকা কমে ১ হাজার ৩৫০ থেকে ১ হাজার ৪০০ টাকায় বিক্রি হচ্ছে।\n', '\n', 'কুষ্টিয়ার খাজানগর মোকামে চলতি মাসে চালের দাম স্থিতিশীল রয়েছে। জেলা চালকল মালিক সমিতির সাধারণ সম্পাদক জয়নাল আবেদীন প্রধান বলেন, চালের দাম স্থিতিশীল রয়েছে। নতুন ধানের চাল কেউ কিনছে না। কিন্তু নতুন ধানের দাম কমে গেছে।\n', '\n', '\n', 'ট্রেন বন্ধের এক মাস\n', '\n', 'করোনাভাইরাসের (কভিড-১৯) সংক্রমণ ঠেকাতে গত ২৬ মার্চ থেকে বাংলাদেশে ট্রেনে যাত্রী চলাচল বন্ধ রয়েছে। সেই হিসেবে ২৬ এপ্রিল ট্রেন চলাচল বন্ধের একমাস পূর্ণ হলো। তবে এ সময় ট্রেনের মালামাল পরিবহন চালু রয়েছে।\n', '\n', 'রেলওয়ের পরিচালন শাখার কর্মকর্তারা বলছেন, একমাস ট্রেন চলাচল বন্ধ থাকায় যাত্রী, মালামাল, পার্সেলসহ বিভিন্ন খাতে বিপুল আয় থেকে বঞ্চিত হচ্ছে রেলওয়ে। বছর শেষে এটি রেলওয়ের মোট আয়ের ওপর প্রভাব ফেলবে, যা রেলের লোকসানের পরিমাণকে আরও বাড়িবে দেবে। এতে অর্থবছর শেষে রেলের লোকসানের পাল্লা আরও ভারী হবে, যার আর্থিক মূল্য পৌনে ২০০ কোটি টাকা হতে পারে।\n', '\n', 'যাত্রী পরিবহন বাবদ রেলওয়ে চলতি অর্থবছরে রাজস্ব আয়ের প্রবৃদ্ধির লক্ষ্য ধরা হয়েছিল ১৪ দশমিক ৯ শতাংশ। একইভাবে মালামাল পরিবহনে রাজস্ব আয় বৃদ্ধির লক্ষ্য ধরা হয়েছিল ৬ দশমিক ৭৭ শতাংশ। অর্থবছরে একাধিক নতুন ট্রেন চালুও নতুন কোচ সংযোজনের কারণে রাজস্ব আয়ে ভালো প্রবৃদ্ধির আশায় ছিলেন রেলওয়ের কর্মকর্তারা।\n', '\n', 'এ বিষয়ে রেলপথমন্ত্রী নূরুল ইসলাম সুজন গণমাধ্যমকে বলেন, করোনার প্রভাব শুধু রেল নয়, সব সেক্টরেই পড়ছে। এ অবস্থায় রেলের ক্ষতি কমাতে পণ্য পরিবহন বাড়ানোর চিন্তা-ভাবনা চলছে। শিগগিরই পণ্য পরিবহনের জন্য চারটি বিশেষায়িত ট্রেন চালু করা হবে।', '\ufeffব্যাংক খাতে ২২ হাজার কোটির বেশি টাকা জালিয়াতি\n', '\n', '\n', 'দেশের ব্যাংক খাতের স্বাস্থ্য ভালো নেই। ব্যাংক খাতকে যদি একটি দেশের অর্থনীতির হৃৎপিণ্ড ধরা হয়, তাহলে সেখানে রক্তক্ষরণ ঘটছে অনেক দিন ধরে। অর্থনীতিবিদেরা মনে করেন, ব্যাংক খাতের দুর্নীতি ক্যানসারের মতো, একবার দেখা দিলে তা ছড়িয়ে পড়ে গোটা অর্থনীতিতে। গত ১০ বছরে ব্যাংক খাত থেকে জালিয়াতি হয়েছে সাড়ে ২২ হাজার কোটি টাকার বেশি অর্থ।\n', '\n', 'এমনটাই হয়েছে গত এক দশকে। সরকারি ব্যাংকের সমস্যা ছড়িয়ে পড়ছে বেসরকারি ব্যাংকেও। নিয়ম না মেনে ঋণ বিতরণ, বেনামি ঋণ, সুশাসনের অভাব—এসবই ব্যাংক খাতের সামগ্রিক চিত্র। এর মধ্যেও অবশ্য ভালো চলছে হাতে গোনা কয়েকটি ব্যাংক, বাকিরা নানা সংকটে। ব্যাংক খাতে সুশাসন প্রতিষ্ঠা করাই এখন সরকারের জন্য বড় চ্যালেঞ্জ।\n', '\n', 'চ্যালেঞ্জ ব্যাংক খাতের নেতৃত্ব নিয়েও। অর্থ মন্ত্রণালয় বা বাংলাদেশ ব্যাংকও নয়, ব্যাংক খাতের ওপর এখন একক নিয়ন্ত্রণ বেসরকারি ব্যাংকমালিকদের সংগঠনের। তাদের ইচ্ছাতেই বদলে যাচ্ছে ব্যাংক কোম্পানি আইন, কেন্দ্রীয় ব্যাংকের নীতি। এখন আবার বাংলাদেশ ব্যাংকের ওপর আছে নতুন ব্যাংক অনুমোদনের চাপ।\n', '\n', 'গত ১০ বছরে জনতা ব্যাংক থেকে অ্যাননটেক্স, ক্রিসেন্ট ও থারমেক্স গ্রুপ মিলে ১১ হাজার ২৩০ কোটি টাকা নিয়ে গেছে, বেসিক ব্যাংক থেকে চলে গেছে সাড়ে ৪ হাজার কোটি টাকা, সোনালী ব্যাংকের হল-মার্ক কেলেঙ্কারিতে আত্মসাৎ হয়েছে ৩ হাজার ৫৪৭ কোটি টাকা, বিসমিল্লাহ গ্রুপ নিয়েছে ১ হাজার ১৭৪ কোটি টাকা, নতুন প্রজন্মের এনআরবি কমার্শিয়াল ও ফারমার্স ব্যাংক থেকে লোপাট হয়েছে আরও ১ হাজার ২০১ কোটি টাকা।\n', '\n', 'বাংলাদেশ ব্যাংকের সাবেক গভর্নর সালেহউদ্দিন আহমেদ সামগ্রিক ব্যাংক খাত নিয়ে প্রথম আলোকে বলেন, দেশের উন্নয়নের যে গতি, তা ধরে রাখতে হলে সবার আগে ব্যাংক খাত ঠিক করতে হবে। এমন ব্যাংক খাত নিয়ে মধ্যম আয়ের দেশে যাওয়া যাবে না। এ জন্য সরকারের সদিচ্ছা প্রয়োজন, তা ছাড়া খাত ঠিক হবে না।\n', '\n', 'সালেহউদ্দিন আহমেদ আরও বলেন, ব্যাংক খাতে সুশাসন প্রতিষ্ঠা করতে হবে। সবার মধ্যে স্বচ্ছতা ও জবাবদিহি নিশ্চিত করতে হবে। আর যারা দোষী, তাদের দ্রুত দৃশ্যমান বিচারের আওতায় আনতে হবে। দোষীরা সবার চেনা। এসব উদ্যোগই পারে ব্যাংকের ওপর মানুষের আস্থা ফেরাতে।\n', '\n', 'বাড়ছে খেলাপি ঋণ\n', '\n', 'বর্তমানে দেশে ৫৯টি ব্যাংক কার্যক্রম চালাচ্ছে। এর মধ্যে ৪১টি বেসরকারি খাতের ও ৯টি বিদেশি ব্যাংক। রাষ্ট্র খাতের ব্যাংক ৯টি।\n', '\n', 'কেন্দ্রীয় ব্যাংকের তথ্য অনুযায়ী, ২০০৯ সালে দেশের ব্যাংক খাতে খেলাপি ঋণ ছিল ২২ হাজার ৪৮১ কোটি টাকা। আর ২০১৮ সালের সেপ্টেম্বরে তা বেড়ে হয়েছে ৯৯ হাজার ৩৭০ কোটি টাকা। অর্থাৎ ১০ বছরে দেশে খেলাপি ঋণ বেড়ে হয়েছে সাড়ে চার গুণ। এর বাইরে গত সেপ্টেম্বর পর্যন্ত ব্যাংকগুলোর অবলোপন করা ঋণ ৪৯ হাজার ৭৪৫ কোটি টাকা।\n', '\n', 'গত সেপ্টেম্বরে হিসাবে রাষ্ট্র খাতের ৯ ব্যাংকের খেলাপি ঋণ ছিল ৪৯ হাজার ৪৩৪ কোটি টাকা। আর বেসরকারি ও বিদেশি ৫০ ব্যাংকের খেলাপি ঋণ ৪৯ হাজার ৯৩৬ কোটি টাকা।\n', '\n', 'খেলাপি ঋণসংক্রান্ত এসব পরিসংখ্যান বাংলাদেশ ব্যাংকের আনুষ্ঠানিক তথ্য। তবে ব্যাংক কর্মকর্তারা বলছেন, প্রকৃত খেলাপি ঋণ আরও অনেক বেশি। কারণ, অনেকগুলো ব্যাংক বড় অঙ্কের ঋণ আদায় করতে পারছে না, আবার তা খেলাপি হিসেবেও চিহ্নিত করছে না। আবার বিভিন্ন অজুহাতে প্রতিবছরই ব্যাংকগুলো নানা ছাড় নিচ্ছে। এখন আবার খেলাপি ঋণ কম দেখাতে শিথিল করেছে ঋণ অবলোপন নীতিমালা। কাগজে-কলমে খেলাপি ঋণ কম না দেখিয়ে নগদ আদায় করাটাই হবে সরকারের জন্য আসল চ্যালেঞ্জ।\n', '\n', 'মানা হচ্ছে না নিয়ম\n', '\n', 'ঋণখেলাপি হয়ে গেলে ব্যাংকগুলো তা দফায় দফায় পুনঃ তফসিল করছে। যখন নিয়মের মধ্যে পুনঃ তফসিল করতে পারছে না, তখন বিশেষ অনুমোদন দিচ্ছে বাংলাদেশ ব্যাংক। এতে অনেক সময় ঋণ আদায় না হলেও তা খেলাপির তালিকায় যুক্ত হচ্ছে না। ফলে আড়ালেই থাকছে খেলাপি ঋণের প্রকৃত চিত্র।\n', '\n', 'কেন্দ্রীয় ব্যাংক নিজেই ২০১২ সালে ৫ হাজার ৫০০ কোটি, ২০১৩ সালে ১৮ হাজার ২০ কোটি ও ২০১৪ সালে ১২ হাজার ৩৫০ কোটি টাকার ঋণ পুনঃ তফসিলের অনুমোদন দেয়। এ ছাড়া ২০১৫ সালে ১৯ হাজার ১৪০ কোটি, ২০১৬ সালে ১৫ হাজার ৪২০ কোটি টাকা ও ২০১৭ সালে ১৯ হাজার ১২০ কোটি টাকার ঋণ পুনঃ তফসিল করে বাংলাদেশ ব্যাংক। ২০১৮ সালেও প্রায় ২০ হাজার কোটি টাকার ঋণ পুনঃ তফসিল করা হয়। এভাবে ঋণ পুনঃ তফসিলের পরও প্রতিনিয়ত বাড়ছে খেলাপি ঋণ।\n', '\n', 'বাংলাদেশ ব্যাংকের সাবেক গভর্নর মোহাম্মদ ফরাসউদ্দিন এ নিয়ে প্রথম আলোকে বলেন, খেলাপি ঋণ পরিশোধের নিয়মাবলি একেবারেই মানা হচ্ছে না। সাধারণত দুবারের বেশি ঋণ পুনঃ তফসিল হয় না। পুনঃ তফসিল করলে ঋণের ১০ শতাংশ অবশ্যই নগদে আদায় করতে হবে। কিস্তি থেকে কেটে রাখলে তা হবে না, নগদে আদায় করতে হবে। যদি কেউ পুনঃ তফসিলের শর্ত ভঙ্গ করে তবে তা বাতিল হয়ে যাবে। এমন নতুন নতুন পদ্ধতির মাধ্যমে ব্যাংক খাত এখনো ঠিক করা সম্ভব। ব্যাংকগুলোকে এসব নিয়ম মানতে বাংলাদেশ ব্যাংককে বাধ্য করতে হবে। ব্যাংক খাত ঠিক করতে নতুন আইনের প্রয়োজন হবে না। প্রচলিত আইনের যথাযথ প্রয়োগ করেই সমাধান সম্ভব।\n', '\n', 'ভালো নেই নতুন ব্যাংক\n', 'খেলাপি ঋণ যে ব্যাধিতে পরিণত হয়েছে, তা বোঝা যায় নতুন ব্যাংকগুলোর দিতে তাকালেই। রাজনৈতিক বিবেচনায় ২০১২ সালে অনুমোদন পাওয়া নতুন ৯ ব্যাংকের ৪ হাজার ২৭০ কোটি টাকা ঋণখেলাপি হয়ে গেছে। এর মধ্যে গত দুই বছরেই তাদের খেলাপি ঋণ বেড়েছে প্রায় ৮ গুণ। এর মধ্যে সংকটে থাকা ফারমার্স ব্যাংকের খেলাপি ঋণই ৩ হাজার ৭০ কোটি টাকা।\n', '\n', 'নতুন ব্যাংকের মধ্যে ফারমার্স ব্যাংক (বর্তমানে নাম বদলে পদ্মা) কোনো ধরনের নিয়মকানুন অনুসরণ ছাড়াই ব্যাংকিং সেবা দেওয়া শুরু করে, যার প্রভাবে পুরো ব্যাংক খাতে সংকট সৃষ্টি হয়েছে। ফারমার্স ব্যাংক আমানতের অর্থ ফেরত দিতে না পারার কারণে ভোক্তাদের মধ্যে যে ভীতি ছড়িয়েছে, তা এখনো কাটেনি। এ ছাড়া এনআরবি কমার্শিয়াল ব্যাংকেও অনিয়ম হয়। আবার ইউনিয়ন ও এনআরবি গ্লোবাল ব্যাংকের ঋণে ছিল অস্বাভাবিক প্রবৃদ্ধি। ফলে ছয় বছর হলেও নতুন ব্যাংকগুলোর ভিত্তি মজবুত হয়নি।\n', '\n', 'ব্যাংকমালিকদের ইচ্ছাপূরণ\n', 'ব্যাংক খাত কীভাবে চলবে, তা এখন ঠিক করে দিচ্ছে ব্যাংকমালিকদের সংগঠন বাংলাদেশ অ্যাসোসিয়েশন অব ব্যাংকস (বিএবি)। তাদের চাহিদা অনুযায়ী ব্যাংক খাতের করপোরেট করহার আড়াই শতাংশ কমিয়েছে সরকার। এক পরিবার থেকে চারজন পরিচালক ও একটানা তিন মেয়াদে থাকার বিধান রেখে ব্যাংক কোম্পানি আইন সংশোধন করা হয়েছে। ঋণের সুদহার এক অঙ্কে নামিয়ে আনার প্রতিশ্রুতিতে বাংলাদেশ ব্যাংক কমিয়েছে নগদ জমার হার (সিআরআর)। সরকারি আমানতের ৫০ শতাংশ বেসরকারি ব্যাংকে জমা রাখার অনুমোদন দেওয়া হয়েছে। কিন্তু বাস্তবে কোনো ফল দিচ্ছে না।\n', '\n', 'সাবেক ডেপুটি গভর্নর খোন্দকার ইব্রাহিম খালেদ এ নিয়ে বলেন, ব্যাংক চলে আমানতকারীদের টাকায়। এতে মালিকদের অংশগ্রহণ মাত্র ১০ শতাংশ। ৯০ শতাংশ আমানতকারীকে সুরক্ষা দেবে কেন্দ্রীয় ব্যাংক। অথচ ১০ শতাংশের মালিকেরাই এখন সব করছে। এসব বন্ধ করে কেন্দ্রীয় ব্যাংককে পুরোপুরি স্বাধীন করতে হবে।\n', '\n', 'আমানতে টান, ঋণে চাহিদা\n', 'ব্যাংকের বিভিন্ন অনিয়মের কারণে আমানতকারীদের মধ্যেও একধরনের আস্থাহীনতা তৈরি হয়েছে। ব্যাংক খাতে আমানত যেভাবে বাড়ছে, ঋণ বাড়ছে তা দ্বিগুণ গতিতে। গত বছরের নভেম্বরের হিসাবে, ব্যাংকে আমানতে প্রবৃদ্ধি ৮ শতাংশ, যেখানে ঋণ বাড়ছে ১৩ শতাংশ। এর ফলে ব্যাংকে যে উদ্বৃত্ত আমানত ছিল, তা কমতে শুরু করেছে।\n', '\n', 'ব্যাংকাররা বলছেন, বিনিয়োগের জন্য এখন টাকা লাগবে। তা আসবে আমানত থেকেই। এ জন্য সুদহার বাড়বে। অথচ সরকারের সামনে চ্যালেঞ্জ হচ্ছে সুদহার ১০ শতাংশের নিচে নামিয়ে আনা।\n', '\n', 'সামগ্রিক বিষয়ে ব্যাংকের শীর্ষ নির্বাহীদের সংগঠন অ্যাসোসিয়েশন অব ব্যাংকার্স বাংলাদেশের (এবিবি) চেয়ারম্যান সৈয়দ মাহবুবুর রহমান বলেন, একসময় সরকারি ব্যাংকের তুলনায় বেসরকারি ব্যাংকে খেলাপি ঋণ অনেক কম ছিল। সরকারি ব্যাংকের টাকা ফেরত না দিলে বেসরকারি ব্যাংকের টাকা কেন দিতে হবে, পরে এমন মনোভাব চলে এল। ভালো গ্রাহকের জন্য এটা একধরনের শাস্তি।\n', '\n', 'মাহবুবুর রহমান বলেন, ‘খেলাপি ঋণ আদায়ে পদ্ধতিগত বড় পরিবর্তন আনতে হবে। ঋণখেলাপিদের বড় ধরনের শাস্তি দিতে হবে অথবা সামাজিকভাবে তাঁদের একঘরে করে ফেলতে হবে। তাতে তাঁরা একটা বড় ধাক্কা খাবেন, এতে সবাই সতর্ক হবে। এ জন্য সরকার, নিয়ন্ত্রক সংস্থা, আদালত সবারই সহযোগিতা প্রয়োজন।’\n', '\n', '\n', 'ব্যাংক খাতে অনেক ধরনের সমস্যা চলছে। সুদের হার ও খেলাপি ঋণ অনেক বেশি, মূলধনে ঘাটতি রয়েছে। এখানে ব্যাংকের সংখ্যাও বেশি, বাংলাদেশ ব্যাংকের নিয়ন্ত্রণেও দুর্বলতা রয়েছে। এত সমস্যা একবারেই সমাধান সম্ভব নয়। বড় যে সমস্যা পুরো খাতে সংকট বাড়াচ্ছে, তা হলো খেলাপি ঋণ। খেলাপি ঋণের কারণে অন্য সমস্যাগুলো বড় হচ্ছে। খেলাপি ঋণ একটা ক্যানসারের মতো। এটা যেন না ছড়ায়, তার উদ্যোগ নিতে হবে। এটা কীভাবে ধীরে ধীরে সারানো যায়, তার ব্যবস্থাও করতে হবে। এ জন্য নতুন করে যাতে কেউ ঋণখেলাপি না হতে পারে, তার উদ্যোগ নিতে হবে। এ ছাড়া ব্যাংক–সংশ্লিষ্ট বিভিন্ন আইন সংস্কার নিয়ে আলোচনা হচ্ছে। আমি মনে করি এর প্রয়োজন আছে। \n', 'আইনের সুযোগ নিয়ে অনেকেই খেলাপি থেকে মুক্ত থাকছে। আবার তারা নতুন করে ঋণসুবিধা পাচ্ছে। এভাবে চলতে পারে না। ব্যাংক কোম্পানি আইন, অর্থঋণ আদালত আইন ও দেউলিয়া আইন সংস্কার করে এ সুযোগগুলো বন্ধ করতে হবে। শুধু আইন সংস্কার করলেই হবে না, তার প্রয়োগ করতে হবে। আমাদের দেশে তো আবার সবার জন্য সমানভাবে আইন প্রয়োগ হয় না। এটাও বড় সমস্যা। এ কারণে দীর্ঘমেয়াদি সমস্যার সমাধান হবে না। আমি মনে করি ঋণ যারা দিচ্ছে ও যারা নিচ্ছে, তাদের দুই পক্ষকেই জবাবদিহির আওতায় আনতে হবে। এসব উদ্যোগই পারে খেলাপি ঋণকে নিয়ন্ত্রণে রাখতে। ব্যাংক খাতের ওপর দ্বৈত নিয়ন্ত্রণ বন্ধ করতে হবে। সরকারি ব্যাংকগুলোকে পুরোপুরি কেন্দ্রীয় ব্যাংকের নিয়ন্ত্রণে দিতে হবে। বাংলাদেশ ব্যাংককে স্বাধীনভাবে কাজ করতে দিতে হবে। আমাদের দেশে ব্যাংকমালিকদের দৌড়ঝাঁপ একটা নতুন সমস্যা হিসেবে দেখা দিয়েছে। আগে এমনটি ছিল না। কেন্দ্রীয় ব্যাংকের আগে স্বাধীনভাবে কাজ করার দৃষ্টান্ত আছে, সেখানেই ফিরে যেতে হবে। হোটেলে বসে নগদ জমার হার (সিআরআর) কমিয়ে দেওয়ার সিদ্ধান্ত না নিয়ে কেন্দ্রীয় ব্যাংককে নিজের মতো করে এ সিদ্ধান্ত নিতে দিতে হবে। এসব ঘটনা আর ঘটতে দেওয়া ঠিক হবে না। এভাবে কাঠামোগত সমস্যার সমাধান করলে অন্য সমস্যারও সুরাহা হবে।\n', '\n', '৪৫০ পরিবারকে ত্রাণ দিল বেজা\n', '\n', '\n', 'করোনাভাইরাসের প্রভাবে কর্মহীন হয়ে পড়া দেশের সবচেয়ে বড় অর্থনৈতিক অঞ্চল চট্টগ্রামের মিরসরাই উপজেলায় বঙ্গবন্ধু শিল্পনগরে কর্মরত ৪৫০ শ্রমিক পরিবারের মাঝে ত্রাণ বিতরণ করেছে বাংলাদেশ অর্থনৈতিক অঞ্চল কর্তৃপক্ষ (বেজা)। \n', '\n', 'আজ বিকেলে বঙ্গবন্ধু শিল্পনগরে কর্মরত শ্রমিকদের মাঝে ত্রাণ তুলে দেন বেজার নির্বাহী চেয়ারম্যান পবন চৌধুরী। ৪৫০ পরিবারের মাঝে দশ কেজি চাল, দুই কেজি আটা, এক কেজি চিনি ও এক কেজি তেল বিতরণ করা হয়। \n', '\n', 'বেজা সূত্র বলছে, সারা দেশে ১০০টি অর্থনৈতিক অঞ্চল প্রতিষ্ঠার কাজ করছে বেজা। যারমধ্যে সবচেয়ে বড় অর্থনৈতিক অঞ্চল হলো মিরসরাইয়ে বঙ্গবন্ধু শিল্পনগর। এর আয়তন ৩০ হাজার একর। করোনার সংক্রমণ ঠেকাতে ২৬ মার্চ সাধারণ ছুটি ঘোষণার পর সারা দেশে কার্যত অচল। সব উন্নয়ন কর্মকাণ্ড বন্ধ হয়ে গেছে। বঙ্গবন্ধু শিল্পনগরের কাজও বন্ধ। এতে করে কর্মহীন হয়ে পড়েছে সেখানকার কর্মরত শ্রমিকরা। এমন বাস্তবতায় মিরসরাইয়ের ইছাখালী ইউনিয়নের ৪৫০ পরিবার যারা শিল্পনগরে কর্মরত শ্রমিক বেকার হয়ে পড়েছে তাদেরকে ত্রাণ দেওয়ার সিদ্ধান্ত নেয় বেজা। \n', 'পর্যায়ক্রমে দেশের অন্যান্য অর্থনৈতিক অঞ্চলেও বেকার শ্রমিকদের মাঝে ত্রাণ বিতরণের কথা জানান বেজার নির্বাহী চেয়ারম্যান পবন চৌধুরী।', '\ufeffবেড়েছে বাসা ভাড়া, রোজকার খরচ\n', '\n', '\n', '\n', 'সদ্য বিদায়ী ২০১৮ সালে দেশের মানুষের জীবনযাত্রার ব্যয় বেড়েছে ৬ শতাংশ। আর পণ্যমূল্য ও সেবা সার্ভিসের মূল্য বেড়েছে ৫ দশমিক ১৯ শতাংশ। ২০১৭ সালে এই বৃদ্ধি ছিল যথাক্রমে ৮ দশমিক ৪৪ এবং ৭ দশমিক ১৭ শতাংশ। তার মানে, ২০১৭ সালের তুলনায় ২০১৮ সালে জীবনযাত্রার ব্যয় বৃদ্ধির হার তুলনামূলক কম ছিল।\n', '\n', 'কনজ্যুমারস অ্যাসোসিয়েশন অব বাংলাদেশের (ক্যাব) জীবনযাত্রার ব্যয় ও ভোক্তাস্বার্থ–সংশ্লিষ্ট অন্যান্য প্রাসঙ্গিক বিষয়ের ওপর বার্ষিক প্রতিবেদনে এসব তথ্য উঠে এসেছে। ঢাকা রিপোর্টার্স ইউনিটির সাগর-রুনি মিলনায়তনে গতকাল শনিবার অনুষ্ঠিত এক সংবাদ সম্মেলনে ২০১৮ সালের ওই প্রতিবেদন প্রকাশ করা হয়। এতে বলা হয়, রাজধানীর ১৫টি খুচরা বাজার ও বিভিন্ন সেবা সার্ভিসের মধ্য থেকে ১১৪টি খাদ্যপণ্য, ২২টি নিত্যব্যবহার্য সামগ্রী ও ১৪টি সেবা সার্ভিসের তথ্য পর্যালোচনা করে ক্যাব হিসাবটি করেছে। এই হিসাব শিক্ষা, চিকিৎসা ও প্রকৃত যাতায়াত ব্যয়বহির্ভূত।\n', '\n', 'ভোক্তার ঝুলিতে যেসব পণ্য ও সেবা রয়েছে, সেসব পণ্য ও সেবা পরিবারের মোট ব্যয়ের সঙ্গে তুলনা করে পণ্য ও সেবার ওজনের ভিত্তিতে জীবনযাত্রার ব্যয়ের এই হিসাব করা হয়েছে। ক্যাবের পর্যবেক্ষণ হলো, ২০১৭ সালের তুলনায় ২০১৮ সালে সব ধরনের চালের গড় মূল্য বেড়েছে ৮ দশমিক ৯১ শতাংশ। সবচেয়ে বেশি বেড়েছে সাবানের দাম, প্রায় ২০ শতাংশ। অন্যান্য পণ্যের মধ্যে মাছের দাম সাড়ে ১৩ শতাংশ, শাকসবজিতে ৯ দশমিক ৩৮ শতাংশ, চা-পাতায় ৮ দশমিক ৮৯ শতাংশ, পান-সুপারিতে ৭ দশমিক ১৮ শতাংশ, তরল দুধে ১৩ দশমিক ৩৩ শতাংশ দাম বেড়েছে। ওয়াসার সরবরাহ করা পানির মূল্য প্রতি হাজার লিটারে বেড়েছে ৫ শতাংশ। দুই কক্ষবিশিষ্ট বাসার ভাড়া বেড়েছে গড়ে ৫ দশমিক ৫ শতাংশ।\n', '\n', 'ক্যাবের চেয়ারম্যান গোলাম রহমান প্রতিবেদনটি তুলে ধরেন। তিনি বলেন, গেল বছর গ্যাস, বিদ্যুৎ, জ্বালানি তেল এবং বাস ও রেলের ভাড়া বাড়েনি। যেসব পণ্যের মূল্য বহুলাংশে স্থিতিশীল ছিল, তার মধ্যে উল্লেখযোগ্য হচ্ছে ভোজ্যতেল ও গুঁড়া দুধ। ২০১৮ সালে অধিকাংশ নিত্যপ্রয়োজনীয় পণ্যের মূল্য বহুলাংশে স্থিতিশীল ছিল এবং বছর শেষে চালসহ বেশ কিছু পণ্যের দাম ছিল নিম্নমুখী। ২০১৭ সালের ডিসেম্বরের তুলনায় ২০১৮ সালের ডিসেম্বরে মোটা চালের দাম ১৫ শতাংশ, ডালের দাম গড়ে ১৭ শতাংশ, তেলের দাম ২ শতাংশ, মসলার দাম গড়ে ২২ শতাংশ, শাকসবজির দাম প্রায় ১১ শতাংশ এবং চিনির মূল্য ১১ দশমিক ৭৫ শতাংশ হ্রাস পায়। ২০১৮ সালে এর আগের বছরের তুলনায় ডাল, লবণ, মসলা ও চিনি ইত্যাদি পণ্যের দাম কমেছে।\n', '\n', 'প্রশ্নের জবাবে গোলাম রহমান বলেন, এটি সারা দেশের চিত্র নয়, খণ্ডচিত্র। সত্যিকার চিত্রের কিছুটা হেরফের হতে পারে। পরিসংখ্যানিক পদ্ধতি ব্যবহার করায় ব্যাপক হেরফের হওয়ার কথা নয়। এখানে ঢাকা শহরের চিত্রটা বেশি এসেছে। এখান থেকেই সারা দেশের ব্যাপারেও একটা অনুমান করা হয়।\n', '\n', 'ক্যাবের চেয়ারম্যান আরও বলেন, এটি অস্বীকার করার উপায় নেই যে মানুষের আয় বাড়ছে। কারও আয় বেড়েছে কোটি টাকা, কারও বেড়েছে শত টাকা। যেসব পরিবারের আয় বৃদ্ধির পরিমাণ ৬ শতাংশের বেশি, তাদের জন্য এটি সহনীয়। কিন্তু যাদের আয় ৬ শতাংশ বাড়েনি, তাদের জন্য কষ্টকর। তিনি মনে করেন, আয় বৃদ্ধির ওপর বেশি জোর দেওয়া উচিত। জীবনযাত্রায় ব্যয় সহনীয় থাকুক, আয় বৃদ্ধি দ্রুত হোক। তাহলে জীবনমানের উন্নতি হবে।\n', '\n', 'ক্যাবের জ্বালানি উপদেষ্টা অধ্যাপক এম শামসুল আলম বলেন, ২০১৮ সালে বিদ্যুৎ, জ্বালানি, তেল ও গ্যাসের দাম বাড়েনি, পরিবহনের ভাড়া বাড়েনি। অন্যান্য দেশে আমদানি শুল্ক ৫ শতাংশ হলেও আমাদের ২৫ শতাংশ হারে দিতে হয়। দেখা যাচ্ছে, ২০১৭-১৮ অর্থবছরে আমদানি শুল্ক বাবদ অতিরিক্ত ১ লাখ ১৪ হাজার কোটি টাকা ভোক্তাদের দিতে হয়েছে। যদি এটি সমন্বয় হতো, তাহলে জীবনযাত্রার ব্যয় আরও অনেক কমে যেত। দ্বিতীয়ত বিদ্যুৎ, জ্বালানি, তেল ও গ্যাসের দাম না বাড়ায় জীবনযাত্রার ব্যয় ৬ শতাংশ বৃদ্ধি কোনোভাবেই যৌক্তিক হতে পারে না।\n', '\n', 'বার্ষিক প্রতিবেদনে ক্যাব ১০ দফা সুপারিশও তুলে ধরেছে। জীবনযাত্রার ব্যয় সহনীয় রাখতে ধান-চালের মূল্য স্থিতিশীল রাখা, ফসলের ন্যায্যমূল্য দিতে ধান কাটার মৌসুমে কৃষকদের কাছ থেকে সরাসরি সরকার নির্ধারিত মূল্যে ধান-চাল সংগ্রহ করা, শস্য বিমার প্রবর্তন করার কথা বলেছে ক্যাব।\n', '\n', 'এ ছাড়া ডাক্তারদের ফিসহ বিভিন্ন স্বাস্থ্য পরীক্ষার মূল্য নির্ধারণ, ওষুধের মান ও মূল্য নিয়ন্ত্রণ; বেসরকারি হাসপাতাল, ক্লিনিক ও ডায়াগনস্টিক সেন্টারে সুলভে মানসম্মত চিকিৎসা সেবা প্রদান নিশ্চিত করার পাশাপাশি শিক্ষা খাতে অনিয়ম-দুর্নীতি দূর করার লক্ষ্যে শিক্ষা আইন প্রণয়ন ও বাস্তবায়ন করার সুপারিশ করেছে তারা।\n', '\n', 'সংবাদ সম্মেলনে ক্যাবের সাধারণ সম্পাদক হ\u200cুমায়ূন কবির ভূঁইয়া, কেন্দ্রীয় কমিটির সদস্য শাহনেওয়াজ চৌধুরী ও সাইফুল ইসলাম উপস্থিত ছিলেন।\n', '\n', '\ufeffদাম বাড়ছে ধান ও চালের, কৃষকের লোকসান কমছে\n', '\n', '\n', '\n', '\n', 'পরপর তিনটি ফসলের মৌসুমে ধানের বাম্পার ফলন। কম দামে বিদেশ থেকে চাল আমদানি প্রায় বন্ধ। গত পাঁচ বছরের মধ্যে সরকারি গুদামে সবচেয়ে বেশি চালের মজুত। তারপরেও ধান-চালের দাম বাড়তে শুরু করেছে। গত এক সপ্তাহে সব ধরনের চালের দাম কেজিতে দুই টাকা পর্যন্ত বেড়েছে। আর ধানের দাম প্রতি মণে বেড়েছে ১০০ থেকে ২০০ টাকা।\n', '\n', 'দেশের প্রধান ধান-চালের মোকাম এলাকা কুষ্টিয়া, নওগাঁ, জয়পুরহাট ও রংপুর থেকে প্রথম আলোর প্রতিনিধিরা এসব তথ্য জানিয়েছেন।\n', '\n', 'অবশ্য সরকারি হিসাব বলছে, চালের দাম কমেছে। ট্রেডিং করপোরেশন অব বাংলাদেশের (টিসিবি) হিসাবে, গত এক সপ্তাহে চালের দাম কেজিতে এক থেকে দুই টাকা কমেছে। খাদ্য মন্ত্রণালয়ের গত ৭ জানুয়ারির দৈনিক খাদ্যশস্য পরিস্থিতি প্রতিবেদন বলছে, মোটা চালের দাম কেজিতে এক টাকা করে কমেছে। আর দেশের চালকল মালিকদের সংগঠন বাংলাদেশ অটো মেজর অ্যান্ড হাসকিং মিল মালিক সমিতির হিসাবে, সব ধরনের ধানের দাম প্রতি মণে ১০০ থেকে ২০০ টাকা পর্যন্ত বেড়েছে। এতে কৃষকের লোকসান কমে আসছে।\n', '\n', 'নতুন সরকার দায়িত্ব নেওয়ার পরপরই ধান–চালের দাম হঠাৎ বেড়ে যাওয়ায় সরকারের নীতিনির্ধারক পর্যায়ে আলোচনা শুরু হয়েছে। অনেকে উদ্বেগও জানিয়েছেন। দাম নিয়ে কোনো কারসাজি হচ্ছে কি না, তা খতিয়ে দেখা হচ্ছে। এ পরিস্থিতিতে আজ বৃহস্পতিবার চালকলের মালিকদের সঙ্গে নতুন খাদ্যমন্ত্রী সাধন চন্দ্র মজুমদার ও বাণিজ্যমন্ত্রী টিপু মুনশি খাদ্যভবনে আলোচনায় বসছেন।\n', 'জানতে চাইলে বর্তমান কৃষিমন্ত্রী ও সাবেক খাদ্যমন্ত্রী আব্দুর রাজ্জাক গত রাতে মুঠোফোনে প্রথম আলোকে বলেন, এবার আমনে বাম্পার ফসল হয়েছে। মজুতও যথেষ্ট পরিমাণে ভালো। তাহলে দাম কেন বাড়বে এমন প্রশ্ন তুলে তিনি বলেন, এর মধ্যে অন্য কোনো ব্যাপার থাকতে পারে। তাঁরা বিষয়টি খতিয়ে দেখবেন।\n', '\n', 'চালের দাম পর্যবেক্ষণ করে গবেষক ও অর্থনীতিবিদেরা বলছেন, ধান-চালের দাম এখন পর্যন্ত কৃষকের উৎপাদনের খরচের প্রায় সমান সমান আছে। ছয় মাস ধরে ধান-চালের দাম ক্রমাগতভাবে নিচে নামছিল। অবশ্য এক সপ্তাহ ধরে পরিস্থিতি পাল্টেছে। দাম আবার বাড়ছে।\n', '\n', 'চালকল মালিক ও ব্যবসায়ীরা ধান-চালের দাম বেড়ে যাওয়াকে ইতিবাচক হিসেবে দেখছেন। তাঁদের হিসাবে, চলতি বছর প্রতি কেজি চালের উৎপাদন খরচ পড়েছে ৩৮ টাকা। আর সরকার সংগ্রহমূল্য নির্ধারণ করেছে ৩৬ টাকা। পাইকারি বাজারে প্রতি কেজি মোটা চাল বিক্রি হচ্ছে ৩৩ থেকে ৩৪ টাকা। সেই হিসাবে কৃষকেরা বর্তমানে লোকসান কমে আসছে। ধানের দাম বেড়ে যাওয়ায় চালের দামও কিছুটা বেড়েছে উল্লেখ করে তাঁরা বলছেন, কৃষকের লোকসান যাতে না হয়, সে জন্য চালের দাম ৪০ টাকার ওপরে যাওয়া উচিত।\n', '\n', 'এ ব্যাপারে জানতে চাইলে নতুন দায়িত্ব নেওয়া খাদ্যমন্ত্রী সাধন চন্দ্র মজুমদার প্রথম আলোকে বলেন, ‘আমি মাত্র দায়িত্ব নিয়েছি। বিষয়টি আগে আমি ভালোমতো বুঝি। তারপর এ নিয়ে কথা বলব। তবে সততা ও নিষ্ঠা নিয়ে আমি কাজ করব। তাতে যেকোনো সমস্যাই মোকাবিলা করতে পারব বলে আমি আশা করি।’\n', '\n', 'চালের দাম বেড়ে যাওয়ার কারণ হিসেবে ব্যবসায়ীরা মূলত তিনটি কারণের কথা উল্লেখ করেছেন। প্রথমত গত জুনে সরকার চালের আমদানি শুল্ক ২ শতাংশ থেকে ২৮ শতাংশ করে। এতে চাল আমদানি প্রায় বন্ধ হয়ে গেছে। ফলে বাজারে চালের চাহিদা ও জোগানের মধ্যে ভারসাম্য তৈরি হয়েছে। দ্বিতীয়ত সরকার আমনের সংগ্রহ শুরু করায় বিভিন্ন হাটে পাইকারি বিক্রেতারা ধান কিনতে শুরু করেছেন। এতে দাম বেড়েছে। তৃতীয়ত, নির্বাচন ও শৈত্যপ্রবাহের কারণে হাটে ধানের জোগান কমে গেছে। ফলে দাম কিছুটা বেড়েছে।\n', '\n', 'এ ব্যাপারে জানতে চাইলে বাংলাদেশ অটো মেজর অ্যান্ড হাসকিং মিল মালিক সমিতির সাধারণ সম্পাদক এ কে এম লায়েক আলী প্রথম আলোকে বলেন, কৃষককে যদি চাল বিক্রি করে সংসার চালাতে হয়, তাহলে তাঁকে অবশ্যই প্রতি মণ চালে কমপক্ষে ১০০ টাকা মুনাফা দেওয়া উচিত। এ জন্য ধান-চালের দাম আরও বাড়ানো উচিত বলে তিনি মনে করেন।\n', '\n', 'কৃষি মন্ত্রণালয়ের হিসাবে, গত বোরো মৌসুমে ১ কোটি ৯০ লাখ টন এবং আমনে ১ কোটি ৩৫ লাখ টন চাল উৎপাদিত হয়েছে। যা এর আগের বছরের তুলনায় প্রায় ৬ শতাংশ বেশি। যুক্তরাষ্ট্রের কৃষিবিষয়ক সংস্থা ইউএসডিএর হিসাবে, গত অর্থবছরে বিশ্বের যে কটি দেশে চালের উৎপাদন বেশি হারে বেড়েছে, তার মধ্যে বাংলাদেশ অন্যতম। ২০১৭ সালের মে মাসে হাওরে অকালবন্যায় ফসল তলিয়ে যাওয়ার কারণে চালের দাম বেড়ে যায়। তখন সরকার চালের আমদানি শুল্ক ২৮ শতাংশ থেকে কমিয়ে ২ শতাংশে নিয়ে আসে। কিন্তু এতে চালের আমদানি প্রয়োজনের চেয়ে বেশি বেড়ে গেলে সরকার গত জুনে আবারও শুল্ক ২৮ শতাংশ করে।\n', '\n', 'দেশের ধান-চালের দাম বেড়ে যাওয়ার বিষয়ে জানতে চাইলে সাবেক কৃষিসচিব এ এম এম শওকত আলী প্রথম আলোকে বলেন, চালের দাম বাড়লে গণমাধ্যম ও মধ্যবিত্তের একাংশের মধ্যে হইচই শুরু হয়ে যায়। এটা ঠিক নয়। কারণ, বাজারে এখন ধান-চালের যা দাম, তাতে কৃষকের লোকসান হচ্ছে। কৃষকের স্বার্থে এই দাম আরও বাড়া উচিত। তবে দাম যাতে খুব বেশি না বাড়ে, সেই দিকে সরকারকে খেয়াল রাখতে হবে। কৃষক ও ক্রেতার মধ্যে ভারসাম্যপূর্ণ দাম যাতে নিশ্চিত হয়, সেটা নিশ্চিত করার দায়িত্ব খাদ্য মন্ত্রণালয়ের। নতুন মন্ত্রীর জন্য এটাই সবচেয়ে বড় চ্যালেঞ্জ।\n', '\n', '\n', '\n', 'ভারতে কমছে চার কোটি মোবাইল\n', '\n', '\n', 'করোনাভাইরাসের কারণে লকডাউনের এই সময়ে মোবাইল ফোন বড় আশ্রয় সব মানুষের কাছেই। কিন্তু এই লকডাউনের ফলেই মে মাসের মধ্যে ভারতের প্রায় চার কোটি মানুষের হাতে মোবাইল ফোন নাও থাকতে পারে বলে জানা গেছে পরিসংখ্যানে।\n', '\n', 'এর কারণ লকডাউনের এই সময়ে যাদের মোবাইল ফোন খারাপ হচ্ছে বা ভেঙে যাচ্ছে তাঁরা তা সারাই করতে পারছেন না। নতুন সেটও কিনতে পারছেন না। \n', '\n', 'মোবাইল ফোন বা তার যন্ত্রপাতি যেহেতু নিত্যপ্রয়োজনীয় সামগ্রীর তালিকায় পড়ছে না তাই এর বিক্রি বন্ধ হয়ে রয়েছে লকডাউনের সময় থেকে। এখন অনেক কিছুর কেনাবেচায় ছাড় মিললেও এক্ষেত্রে মেলেনি। এর ফলেই এমন আশঙ্কা করছে ইন্ডিয়া সেলুলার অ্যান্ড ইলেকট্রনিকস অ্যাসোসিয়েশন (আইসিইএ)। \n', '\n', '২৪ মার্চ থেকে ভারতে লকডাউন চলছে। পঞ্চম সপ্তাহে পড়ল সেই লকডাউন। এই সময়ে শুধুমাত্র নিত্যপ্রয়োজনীয় সামগ্রী বিক্রির ওপরে ছাড় দেওয়া হয়েছে। সেই ছাড়ের পরিধি একটু একটু করে বাড়ানো হলেও তাতে এই ক্ষেত্র এখনও যুক্ত হয়নি। টেলিকম, ইন্টারনেট, ব্রডকাস্ট এবং তথ্যপ্রযুক্তি ক্ষেত্র যুক্ত হলেও মোবাইল ডিভাইস বিক্রির ছাড় মেলেনি। এতেই সমস্যা তৈরি হবে বলে মনে করছে আইসিইএ।\n', '\n', 'ভারতে এখন মোবাইল ফোন ব্যবহারকারীর সংখ্যা ৮৫ কোটি। প্রতিমাসে মোটামুটি ২.৫ কোটি মোবাইল ফোন বিক্রি হয়। একটা বড় অংশের মানুষ নতুন সেট কেনেন পুরনো ফোন বদল করে। অনেকেই আরও আধুনিক ডিভাইসের খোঁজ হ্যান্ডসেট বদলান। আর ০.২৫ শতাংশ ক্রেতা মোবাইল ফোন ভেঙে যাওয়া বা খারাপ হওয়ার জন্য নতুন সেট কেনেন। \n', '\n', 'সেই হিসেবে প্রায় আড়াই কোটি মানুষের ফোন খারাপ হয়ে গেলেও না পারবেন সারাতে, না পারবেন নতুন সেট কিনতে। \n', '\n', 'আইসিইএ দাবি করেছে, এই ক্ষেত্রকে নিত্যপ্রয়োজনীয় তালিকায় আনার জন্য একাধিকবার অনুরোধ করা হলেও তাতে কাজ হয়নি। ভারতের প্রধানমন্ত্রীর কাছেও এ নিয়ে চিঠি পাঠিয়ে আশঙ্কা করা হয়েছে যে, হাতে মোবাইল ফোনা না থাকায় অনেকেই এর পরে জীবন সঙ্কটে পড়ে যাবেন। \n', '\n', "আইসিইএর চেয়ারম্যান পঙ্কজ মোহিন্দ্রু জানিয়েছেন, 'আমরা সরকারকে জানিয়েছি, মে মাসের শেষের দিকে হাতে ফ\u200cোন না থাকা মানুষের সংখ্যাটা চার কোটি হয়ে যেতে পারে। তাই অনলাইনে ফোন বিক্রি এখনই চালু করা উচিত। একটু একটু করে খুচরো বিক্রেতাদেরও ছাড় দেওয়া উচিত। এই ক্ষেত্রকে নিত্যপ্রয়োজনীয় সামগ্রীর তালিকায় ফেলে হোম ডেলিভারি ব্যবস্থা চালু করা দরকার।' ", '\ufeffবিশ্বের অর্ধেক গরিব বাংলাদেশসহ পাঁচ দেশে\n', '\n', '\n', 'পাঁচটি দেশেই বিশ্বের অর্ধেক গরিব লোক বাস করে। এই দেশগুলোর মধ্যে একটি বাংলাদেশ। বাকি দেশগুলো হলো ভারত, নাইজেরিয়া, কঙ্গো ও ইথিওপিয়া। সম্প্রতি প্রকাশিত বিশ্বব্যাংকের ‘পভার্টি অ্যান্ড শেয়ার প্রসপারিটি বা দারিদ্র্য ও সমৃদ্ধির অংশীদার ২০১৮’ শীর্ষক প্রতিবেদনে এ চিত্র উঠে এসেছে।\n', '\n', 'ক্রয়ক্ষমতার সমতা অনুসারে (পিপিপি) যাঁদের দৈনিক আয় ১ ডলার ৯০ সেন্টের কম, তাঁদের হতদরিদ্র হিসেবে বিবেচনা করা হয়। এটা আন্তর্জাতিক দারিদ্র্যরেখা হিসেবে বিবেচিত হয়। বিশ্বব্যাংকের ওই প্রতিবেদন অনুযায়ী, সারা বিশ্বে এখন দৈনিক ১ ডলার ৯০ সেন্টের কম আয় করেন এমন দরিদ্র লোকের সংখ্যা ৭৩ কোটি ৬০ লাখ। তাঁরা হতদরিদ্র হিসেবে বিবেচিত। \n', 'এর মধ্যে উল্লেখিত পাঁচটি দেশেই বাস করে ৩৬ কোটি ৮০ লাখ গরিব লোক। এই হিসাব ২০১৫ সালের ভিত্তিতে তৈরি করা। তখনকার হিসাবে ভারতে বিশ্বের সবচেয়ে বেশি—২৪ শতাংশ গরিব লোক থাকে। এ ছাড়া নাইজেরিয়ায় ১২ শতাংশ, কঙ্গোতে ৭ শতাংশ, ইথিওপিয়ায় ৪ শতাংশ এবং বাংলাদেশে ৩ শতাংশ গরিব লোকের বাস।\n', '\n', 'বিশ্বব্যাংক ২০১৮ সালে এসে ওই পাঁচটি দেশে কত গরিব লোক বাস করে, সেই হিসাবও দিয়েছে। সেই হিসাব অনুযায়ী, বাংলাদেশে ১ কোটি ৬২ লাখ মানুষের দৈনিক আয় ১ ডলার ৯০ সেন্টের কম। আন্তর্জাতিক দারিদ্র্যরেখা অনুযায়ী, এরা গরিব। এ ছাড়া ভারতে ৯ কোটি ৬৬ লাখ, নাইজেরিয়ায় ৯ কোটি ৯২ লাখ, কঙ্গোয় ৬ কোটি ৭ লাখ এবং ইথিওপিয়ায় ২ কোটি ১৯ লাখ গরিব মানুষ বাস করে।\n', '\n', 'টেকসই উন্নয়ন লক্ষ্য (এসডিজি) অর্জনে ২০৩০ সালের মধ্যে সারা পৃথিবী থেকে দারিদ্র্য নির্মূল বা জিরো পভার্টির ঘোষণা দেওয়া হয়েছে। এর মানে হলো সারা বিশ্বের দারিদ্র্য হার ৩ শতাংশের নিচে নামিয়ে আনা হবে। বিশ্বব্যাংকের প্রতিবেদনে বিশ্বের অর্ধেক গরিব লোকের বসবাস করা পাঁচটি দেশ গরিবি হটানোর যুদ্ধে কতটা জয়ী হবে, এর একটি প্রক্ষেপণও দেওয়া হয়েছে। \n', '২০৩০ সালে জিরো পভার্টির যুগেও নাইজেরিয়ায় ৯ কোটি ৫৮ লাখ মানুষ গরিব থাকবে। অর্থাৎ গরিবি হটানোর যুদ্ধে জয়ী হতে পারবে না দেশটি। এরপরের স্থানেই থাকবে কঙ্গো। সেখানে ৭ কোটি ১৫ লাখ গরিব মানুষ থেকে যাবে। এ ছাড়া ইথিওপিয়ায়ও দেড় কোটি গরিব মানুষ বাস করবে। এ ছাড়া ভারতে ৩৫ লাখ এবং বাংলাদেশে ৮ লাখ ৩০ হাজার গরিব মানুষ গরিব থাকবে ২০৩০ সালে।\n', '\n', 'গত সেপ্টেম্বর মাসে যুক্তরাষ্ট্রের সম্পদ গবেষণা প্রতিষ্ঠান ওয়েলথ-এক্স বলেছে, অতি ধনী বৃদ্ধির হারে বাংলাদেশ প্রথম। গত বুধবার একই প্রতিষ্ঠান আরেকটি প্রতিবেদনে বলেছে, ধনী বৃদ্ধির হারে বাংলাদেশ তৃতীয়। আগামী পাঁচ বছর বাংলাদেশে ধনী মানুষের সংখ্যা ১১ দশমিক ৪ শতাংশ হারে বাড়বে।\n', '\n', '\n', '\n', '\ufeff২০১৯ সাল বাংলাদেশের জন্য অন্যতম সুখের বছর\n', '\n', '\n', '\n', '\n', 'অর্থনৈতিক স্বাধীনতার দিক থেকে ২০১৯ সাল হবে বাংলাদেশের জন্য অন্যতম সুখের বছর। এ বছর তার প্রবৃদ্ধির হার হবে ৭ দশমিক ৫ শতাংশ। দ্য গ্লোবাল ইকোনমিস্ট ফোরাম (জিইএফ) সম্প্রতি এ তথ্য দিয়েছে।\n', '\n', 'জাতিসংঘের অর্থনৈতিক ও সামাজিক পরিষদের (ইকোসোক) সংস্থা জিইএফ সম্প্রতি ২০১৯ সালের বৈশ্বিক অর্থনৈতিক পূর্বাভাস দিয়েছে। এতে তারা বাংলাদেশ সম্পর্কেও পূর্বাভাস দিয়েছে।\n', '\n', 'পূর্বাভাসে বলা হয়েছে, মার্কিন-চীন বাণিজ্যযুদ্ধের কারণে বাংলাদেশের রপ্তানি উল্লেখযোগ্য হারে বাড়বে। এতে বাংলাদেশে প্রত্যক্ষ বিদেশি বিনিয়োগ বাড়তে পারে। দেশে যেসব অর্থনৈতিক অঞ্চল তৈরি হচ্ছে, সেখানে এই বিনিয়োগ আসতে পারে বলে তারা মনে করছে।\n', '\n', '\n', 'তবে তারা বলেছে, দেশে ব্যবসা-বাণিজ্যের উৎপাদন খুব বেশি হবে না, তাই এ থেকে রাজস্ব আয়ও বেশি হবে না। বেসরকারি খাতের বিকাশও খুব বেশি হবে না। কিন্তু সরকারি খাত, বিশেষ করে বিদ্যুৎ খাতে বিপুল পরিমাণ বিনিয়োগ আসবে। তাদের ভবিষ্যদ্বাণী, বিদ্যুৎ খাতে ২০১৯ সালে ২২ হাজার কোটি টাকা বিনিয়োগ আসতে পারে। আর জিডিপির সাপেক্ষে সরকারের ঋণের অনুপাত ৩০ শতাংশে উঠতে পারে।\n', '\n', 'জিইএফের প্রেসিডেন্ট এনায়েত করিম বলেন, এ বছর দেশে রপ্তানির বিপরীতে বিপুল পরিমাণ আমদানি হবে। তাই ব্যালান্স অব পেমেন্টের ঘাটতি থাকবে ১৭ হাজার ৫০০ কোটি টাকা।\n', '\n', 'জিইএফের বাংলাদেশ-বিষয়ক প্রেসিডেন্ট মোহাম্মদ হায়দার আলী মিয়া বলেন, এ বছর দারিদ্র্য হ্রাসে বাংলাদেশ উল্লেখযোগ্য সফলতা অর্জন করবে। সম্পদের সুষম বণ্টনের কারণে দারিদ্র্যের পরিমাণ দাঁড়াবে ২১ দশমিক ৮ শতাংশ।\n', '\n', 'জিইএফের বাংলাদেশ-বিষয়ক সেক্রেটারি জেনারেল মামুন-উর রশিদ বলেন, সৌদি আরবে বাংলাদেশি শ্রমিকদের চাকরি যাওয়ার কারণে প্রবাসী আয় হয়তো বাড়বে না। তবে নতুন শ্রমবাজার পাওয়া যাবে এবং মজুরিও বাড়বে।\n', '\n', 'এদিকে কিছুদিন আগে ব্রিটিশ ম্যাগাজিন দ্য গার্ডিয়ান-এর ইকোনমিস্ট ইন্টেলিজেন্স ইউনিটের সমীক্ষায় দেখা গেছে, এ বছর সবচেয়ে বেশি প্রবৃদ্ধি হবে যেসব দেশের, সেই তালিকায় বাংলাদেশ থাকবে দ্বিতীয় স্থানে। প্রথম স্থানে থাকবে সিরিয়া, যার প্রবৃদ্ধির সম্ভাব্য হার ৯ দশমিক ৯। আর বাংলাদেশের প্রবৃদ্ধি হবে ৭ দশমিক ৯ শতাংশ।\n', '\n', '\ufeffঅর্ধেকেরই ভ্যাট নিবন্ধন নেই\n', '\n', '\n', '\n', 'শত শত ব্যবসাপ্রতিষ্ঠানের ব্যবসা শনাক্তকরণ নম্বর (বিআইএন) নেই। শুল্ক-কর দেওয়ার মতো ব্যবসা-বাণিজ্য থাকলেও এসব প্রতিষ্ঠানের মালিকেরা তা দেন না। বছরের পর বছর পার পেয়ে যাচ্ছেন। সবই পুরোনো কথা। কিন্তু এক জরিপে উঠে এসেছে, পুরান ঢাকা ও এর আশপাশের প্রায় ৪৯ শতাংশ ব্যবসাপ্রতিষ্ঠানের কোনো বিআইএন নেই। এসব প্রতিষ্ঠানের মালিকেরা মূল্য সংযোজন কর (মূসক) বা ভ্যাট দেন না।\n', '\n', 'জাতীয় রাজস্ব বোর্ডের (এনবিআর) ঢাকা দক্ষিণ কাস্টমস এক্সাইজ ও ভ্যাট কমিশনারেট এই জরিপ করেছে। গত বছর থেকে এই জরিপ শুরু হয়। সম্প্রতি জরিপের হালনাগাদ ফলাফল এনবিআরে পাঠানো হয়েছে। জরিপটি একটি চলমান প্রক্রিয়া।\n', '\n', 'ঢাকা দক্ষিণ কমিশনারেটের আওতায় পুরান ঢাকা ও এর আশপাশের এলাকায় ৬৯টি ছোট-বড় বিপণিবিতান ও শপিং মলে এই জরিপ হয়। যেসব এলাকায় জরিপ হয়েছে, সেগুলোর মধ্যে অন্যতম হলো ইসলামপুর, চকবাজার, নবাবপুর, লালবাগ ও বায়তুল মোকাররম এলাকা।\n', '\n', 'পুরান ঢাকা ও আশপাশের এলাকার ৮ হাজার ৭৫২টি প্রতিষ্ঠানের ওপর এই জরিপ কার্যক্রম পরিচালনা করা হয়। এর মধ্যে ৪ হাজার ২৭৩টি প্রতিষ্ঠানের কোনো বিআইএন নেই। তার মানে হলো, ওই অঞ্চলের ৪৯ শতাংশ ব্যবসাপ্রতিষ্ঠানের ভ্যাট আদায়ের নিবন্ধন নেই। অন্যদিকে বিআইএন আছে, এমন প্রতিষ্ঠান পাওয়া গেছে ৪ হাজার ৪৭৯টি। এসব প্রতিষ্ঠানের মধ্যে ৪ শতাংশ হারে ভ্যাট দেয় ৫৭৫টি প্রতিষ্ঠান।\n', ' আর প্যাকেজ ভ্যাট দেয় ৬৫১টি প্রতিষ্ঠান। সব মিলিয়ে মোট ১ হাজার ২২৬টি প্রতিষ্ঠান ভ্যাট দেয়। বাকি ৩ হাজার ২০৯টি প্রতিষ্ঠান বিআইএন নিলেও নিয়মিত ভ্যাট দেয় না।\n', '\n', 'সমীক্ষাটি পরিচালনার দায়িত্বে ছিলেন ঢাকা দক্ষিণ কাস্টমস এক্সাইজ ও ভ্যাট কমিশনারেটের সাবেক কমিশনার কাজী মোস্তাফিজুর রহমান। সম্প্রতি তিনি চট্টগ্রাম কাস্টম হাউসে বদলি হয়েছেন। যোগাযোগ করা হলে তিনি প্রথম আলোকে বলেন, যেসব প্রতিষ্ঠানের বিআইএন নিবন্ধন নেই, তাদের নিবন্ধন নেওয়ার জন্য নোটিশ দেওয়া হয়েছে। কিছু কিছু প্রতিষ্ঠান ইতিমধ্যে নিবন্ধন নিয়েছে। \n', 'মূলত ভ্যাটের আওতা বৃদ্ধির জন্যই এই উদ্যোগ নেওয়া হয়েছে। তিনি জানান, ভ্যাটযোগ্য হলেও অবশ্যই নিবন্ধন নেওয়া উচিত।\n', '\n', 'আগামী জুলাই মাস থেকে নতুন ভ্যাট আইন চালু করার কথা রয়েছে। নতুন অর্থমন্ত্রী আ হ ম মুস্তফা কামাল ইতিমধ্যে আগামী অর্থবছর থেকে ভ্যাট আইন বাস্তবায়নের ঘোষণা দিয়েছেন। নতুন আইন বাস্তায়নের পর ভ্যাটের সব কার্যক্রমই অনলাইনে হবে। এ জন্য ইলেকট্রনিক বিআইএন বা ইবিআইএন নেওয়া বাধ্যতামূলক করা হয়েছে।\n', '\n', 'গতকাল সোমবার পর্যন্ত সারা দেশে ১ লাখ ৫৮ হাজার ৭০৫টি প্রতিষ্ঠান ইবিআইএন নিয়েছে। এর মধ্যে ১ লাখ ৫৩ হাজার ৬৯৪টি প্রতিষ্ঠানের ক্ষেত্রে নিয়মিত ভ্যাট হার প্রযোজ্য হবে। বাকি ৫ হাজার ১১টি প্রতিষ্ঠান টার্নওভার কর দেওয়ার জন্য ইবিআইএন নিয়েছে।\n', '\n', 'এনবিআর সূত্রে জানা গেছে, সাড়ে ৮ লাখের বেশি প্রতিষ্ঠান সনাতনি পদ্ধতিতে বিআইএন নিয়েছে। এর মধ্যে নিয়মিত ৫০ থেকে ৫৫ হাজার প্রতিষ্ঠান ভ্যাট রিটার্ন দিত। এসব প্রতিষ্ঠানের অনেকগুলো এরই মধ্যে বন্ধ হয়ে গেছে। আবার অনেকে প্রয়োজনে বিআইএন নিয়ে এখন আর ব্যবহার করেন না।\n', '\n', 'জানতে চাইলে এনবিআরের সাবেক চেয়ারম্যান আবদুল মজিদ প্রথম আলোকে বলেন, ইলেকট্রনিক বিআইএন ছাড়া নতুন ভ্যাট আইন কার্যকর করা কঠিন হবে। কিন্তু এখনো অনেক প্রতিষ্ঠান ভুয়া ঠিকানা ব্যবহার করে ইবিআইএন নিচ্ছে। \n', 'এ কারণে বাস্তবে সেই ঠিকানায় গিয়ে ওই প্রতিষ্ঠানের অস্তিত্ব পাওয়া যায় না। তাই এনবিআরের মাঠপর্যায়ের কার্যালয়গুলোকে এলাকাভিত্তিক এসব প্রতিষ্ঠানের অস্তিত্ব আছে কি না—তা দেখভাল করা উচিত। নজরদারি বৃদ্ধি করলে কার্যকরভাবেই করের জাল বাড়বে।\n', '\n', 'এনবিআর–সংশ্লিষ্ট ব্যক্তিরা জানান, গত বছরের জুন মাস থেকে পুরোনো বিআইএন ব্যবহার করার মেয়াদ শেষ হয়ে গেছে। এখন আর পুরোনো বিআইএন ব্যবহার করা যাচ্ছে না। তবে স্বয়ংক্রিয় ব্যবস্থা (সফটওয়্যার) চালু না হওয়া পর্যন্ত পুরোনো পদ্ধতিতেই রিটার্ন জমা ও কর পরিশোধ করতে হবে। শুধু নতুন ইবিআইএনের নম্বরটি ব্যবহার করতে হবে।\n', '\n', 'যখন পুরোপুরি অনলাইন ব্যবস্থা চালু হয়ে যাবে, তখন ইবিআইএন দিয়ে মূসক কার্যালয়ে না গিয়ে ঘরে বসেই ভ্যাট রিটার্ন, কর পরিশোধসহ যাবতীয় কার্যক্রম পরিচালনা করা যাবে।\n', '\n', 'শিগগিরই বৃহৎ করদাতা ইউনিটের (এলটিইউ) পাইলটভিত্তিক অনলাইন কার্যক্রম শুরু করা হবে। এখানে দেশের বড় প্রতিষ্ঠানগুলো নিবন্ধিত। এসব প্রতিষ্ঠানের হিসাব ব্যবস্থাপনাও বেশ ভালো। স্বয়ংক্রিয় পদ্ধতিতে হিসাব–নিকাশ করে এসব প্রতিষ্ঠান। তাই প্রথমেই ভ্যাটের অনলাইন কার্যক্রম বড় প্রতিষ্ঠানগুলো দিয়েই শুরু হবে। \n', 'পর্যায়ক্রমে দেশের সব ভ্যাট কমিশনারেটে এই ব্যবস্থা চালু করা হবে।\n', '\n', '\ufeffকারও শাস্তি হয়নি, অর্থও ফেরেনি\n', '\n', '\n', 'বাংলাদেশ ব্যাংকের রিজার্ভের অর্থ চুরির ঘটনায় এখন পর্যন্ত এ দেশের কারও বিরুদ্ধে কোনো ব্যবস্থা নেওয়া হয়নি। এ ঘটনায় সরকার উচ্চপর্যায়ের তদন্ত কমিটি করলেও তা–ও প্রকাশ করা হয়নি। আইনশৃঙ্খলা রক্ষাকারী বাহিনী এ নিয়ে দফায় দফায় তদন্ত করেই যাচ্ছে। কিন্তু অর্থ আর উদ্ধার হয়নি।\n', '\n', 'বাংলাদেশে কিছু না হলেও ফিলিপাইন কর্তৃপক্ষ একের পর এক পদক্ষেপ নিয়েই যাচ্ছে। চাকরিচ্যুত করা, সিনেটে প্রকাশ্য শুনানি, মামলা এবং সর্বশেষ বাংলাদেশ ব্যাংকের রিজার্ভ চুরির ঘটনায় গতকাল বৃহস্পতিবার ফিলিপাইনের রিজাল কমার্শিয়াল ব্যাংকিং করপোরেশনের (আরসিবিসি) সাবেক শাখা ব্যবস্থাপক মায়া সান্তোস দেগুইতোকে দোষী সাব্যস্ত করে কারাদণ্ডের পাশাপাশি জরিমানাও করা হয়েছে।\n', '\n', '২০১৬ সালের ৪ ফেব্রুয়ারি কেন্দ্রীয় ব্যাংকের রিজার্ভের হিসাব থেকে ১০ কোটি ১০ লাখ ডলার চুরি হয়। শ্রীলঙ্কায় যাওয়া ২ কোটি ডলার ফেরত আসে। আর ফিলিপাইনে যাওয়া ৮ কোটি ১০ লাখ ডলারের মধ্যে এখনো উদ্ধার করা যায়নি ৬ কোটি ৬৪ লাখ ডলার। বাংলাদেশি টাকায় যার পরিমাণ ৫৫৭ কোটি টাকা। কেন্দ্রীয় ব্যাংকের রিজার্ভ চুরির ঘটনার তিন বছর পূর্ণ হবে আগামী ৩ ফেব্রুয়ারি।\n', '\n', 'আর এ ঘটনায় মামলা দায়েরের জন্য আইনি প্রতিষ্ঠানের সঙ্গে চূড়ান্ত আলোচনা করতে বাংলাদেশের পক্ষ থেকে আর্থিক প্রতিষ্ঠান বিভাগের সচিব আসাদুল ইসলামের নেতৃত্বে একটি দল যুক্তরাষ্ট্রে অবস্থান করছে। ওই দলে রয়েছেন বাংলাদেশ ফিন্যান্সিয়াল ইন্টেলিজেন্স ইউনিটের (বিএফআইইউ) প্রধান আবু হেনা মো. রাজী হাসানসহ ইউনিটের তিন কর্মকর্তা। বাংলাদেশ ব্যাংকের পক্ষে আইনজীবী আজমালুল হোসেন কিউসি এসব আলোচনায় ভিডিও মাধ্যমে যোগ দিচ্ছেন।\n', '\n', 'এ ঘটনার তিন বছর পূর্তির আগেই মামলা করতে চায় বাংলাদেশ। কারণ, যুক্তরাষ্ট্রের আইনে কোনো ঘটনার তিন বছরের মধ্যে মামলা করতে হবে। এর পাশাপাশি প্রতিনিধিদলটি ফেডারেল রিজার্ভ ব্যাংক অব নিউইয়র্ক ও সোসাইটি ফর ইন্টার ব্যাংক ফিন্যান্সিয়াল টেলিকমিউনিকেশনের (সুইফট) সঙ্গেও আলোচনা করবে।\n', '\n', 'যুক্তরাষ্ট্র থেকে আবু হেনা রাজী হাসান গতকাল বৃহস্পতিবার রাতে প্রথম আলোকে বলেন, ‘আমরা আলোচনা চালিয়ে যাচ্ছি। ফেব্রুয়ারির মধ্যে মামলা করতে হবে। আইনজীবী আজমালুল হোসেন কিউসি আমাদের সঙ্গে যোগ দিচ্ছেন। শিগগির জানা যাবে, কবে মামলা দায়ের হবে। আর কারা আমাদের জন্য আইনি সহায়তা দেবে।’\n', '\n', 'সূত্র জানায়, যুক্তরাষ্ট্রের আইন প্রতিষ্ঠান সেবার জন্য চুরি হওয়া অর্থের ১০ শতাংশ হারে মাশুল চেয়েছে। দেশটিতে অর্থ উদ্ধারে এমন মাশুল আদায়ের প্রবণতা আছে।\n', '\n', 'এ নিয়ে বাংলাদেশ ব্যাংকের সাবেক ডেপুটি গভর্নর খোন্দকার ইব্রাহিম খালেদ প্রথম আলোকে বলেন, ‘ফিলিপাইনের বিচারের দিকে তাকালেই বোঝা যায়, বাংলাদেশের কী অবস্থা। আমরা মামলা না করলেও তারা নিজেই এ ঘটনার বিচার করছে। তদন্ত হলেও কারও শাস্তি হয়নি। মামলার বিষয়ে সিদ্ধান্ত হলেও সাবেক অর্থমন্ত্রী মহোদয়ের আমলে তা হয়নি। এভাবেই তিনি মন্ত্রণালয় পরিচালনায় দুর্বলতার স্বাক্ষর রেখে গেছেন।’\n', '\n', '২০১৬ সালের ফেব্রুয়ারিতে অর্থ চুরির ঘটনা ঘটলেও তা প্রকাশ পায় পরের মাসে। এ ঘটনায় পদত্যাগ করতে হয় তৎকালীন গভর্নর আতিউর রহমানকে। দুই ডেপুটি গভর্নরকেও সরিয়ে দেয় সরকার। ঘটনা তদন্তে সাবেক গভর্নর মোহাম্মদ ফরাসউদ্দিনকে প্রধান করে কমিটি করে সরকার। বারবার আশ্বাস দিলেও সেই প্রতিবেদন প্রকাশ করেননি তৎকালীন অর্থমন্ত্রী আবুল মাল আবদুল মুহিত।\n', '\n', 'এদিকে এ ঘটনায় বাংলাদেশ ব্যাংকের পক্ষ থেকে মতিঝিল থানায় করা মামলার তদন্ত করছে পুলিশের অপরাধ তদন্ত বিভাগ (সিআইডি)। দায়িত্ব পাওয়ার পর সিআইডি বারবার তদন্ত প্রতিবেদন দাখিলের জন্য আদালতের কাছ থেকে সময় চেয়ে নিয়েছে। সর্বশেষ আগামী ১০ ফেব্রুয়ারির মধ্যে প্রতিবেদন জমা দেওয়ার জন্য গত বুধবার পুলিশের অপরাধ তদন্ত বিভাগকে (সিআইডি) নির্দেশ দেন ঢাকার একটি আদালত।\n', '\n', 'এসব নিয়ে বাংলাদেশ ব্যাংকের নির্বাহী পরিচালক ও মুখপাত্র সিরাজুল ইসলাম প্রথম আলোকে বলেন, মামলার বিষয়ে খোঁজ নিতে একটি দল যুক্তরাষ্ট্রে অবস্থান করছে। তাঁরা ফিরে এলেই সিদ্ধান্ত হবে। আর বিচারের বিষয়ে তিনি বলেন, ‘আইনশৃঙ্খলা বাহিনী তদন্ত করছে, সরকারও তদন্ত করেছে। এটা বাংলাদেশ ব্যাংকের বিষয় না।’\n', '\n', 'আরসিবিসির সেই কর্মকর্তার জেল\n', 'ম্যানিলা থেকে বার্তা সংস্থা এএফপি ও রয়টার্স জানায়, বাংলাদেশ ব্যাংকের রিজার্ভ চুরির ঘটনায় মানি লন্ডারিংয়ের আটটি অপরাধে মায়া দেগুইতোকে সাজা দেওয়া হয়। প্রতিটি অপরাধের জন্য আইনে চার থেকে সাত বছরের কারাদণ্ডের বিধান রয়েছে। সব অপরাধের দণ্ড হিসাব করলে দেগুইতোকে ৩২ থেকে ৫৬ বছর কারাভোগ করতে হবে। এ ছাড়া তাঁকে ১০ কোটি ৯০ লাখ মার্কিন ডলার জরিমানা করা হয়েছে।\n', '\n', '২০১৬ সালে বাংলাদেশ ব্যাংকের অ্যাকাউন্ট থেকে ৮ কোটি ১০ লাখ ডলার হাতিয়ে নিয়ে তা ফিলিপাইনের রাজধানী ম্যানিলায় আরসিবিসির একটি শাখায় পাঠানো হয়। এরপর খুব দ্রুত এই অর্থের বড় অংশ দেশটির ক্যাসিনোতে পাঠিয়ে দেওয়া হয়। আরসিবিসির যে শাখায় অর্থগুলো পাঠানো হয়েছিল, সে সময় তার ব্যবস্থাপক ছিলেন মায়া দেগুইতো। এ ছাড়া ওই শাখার সাবেক এক কোষাধ্যক্ষ ও সাবেক পাঁচ কর্মীর বিরুদ্ধেও অর্থ পাচারের অভিযোগ আনা হয়েছে।\n', 'গতকাল দেওয়া রায়ের বিরুদ্ধে উচ্চ আদালতে যাওয়ার কথা জানিয়েছেন দেগুইতোর আইনজীবী। আদালত রায়ে বলেছেন, সাবেক এই ব্যাংক কর্মকর্তার বিরুদ্ধে আনা অভিযোগ চূড়ান্ত না হওয়া পর্যন্ত তিনি জামিনে থাকতে পারবেন।\n', '\n', 'এই মামলায় দেগুইতোই একমাত্র অভিযুক্ত উল্লেখ করে তাঁর আইনজীবী দিমিত্রিও কাস্টোডিও বলেন, তাঁর মক্কেলকে আসলে বলির পাঁঠা বানানো হয়েছে। তিনি একা এই কাজ করতে পারতেন না। আরসিবিসি ব্যাংকের মতো একটি প্রতিষ্ঠান একজন কর্মকর্তাকে এমন পরিকল্পনা আঁটার সুযোগ দেবে না। কাজেই এর সঙ্গে আরও ব্যক্তি জড়িত। আইনজীবী দাবি করেন, তাঁর মক্কেল জরিমানার অর্থ দিতে বাধ্য নন। কেননা, চুরির অর্থ তাঁর নিজের হিসাবে জমা হয়নি।\n', 'এক বিবৃতিতে আরসিবিসি বলেছে, রিজার্ভ চুরির ঘটনায় প্রতিষ্ঠানটি ‘ভুক্তভোগী’ মাত্র এবং দেগুইতো একজন ‘বিপথগামী’ কর্মী ছিলেন।\n', 'ফিলিপাইনে নিযুক্ত বাংলাদেশের রাষ্ট্রদূত আসাদ আলম সিয়াম সাংবাদিকদের বলেছেন, অর্থ চুরির এ ঘটনায় আরসিবিসির অন্য কর্মকর্তাদের বিরুদ্ধে চলমান মামলাগুলোও দ্রুত নিষ্পত্তি হবে বলে তিনি আশা করছেন।\n', '\n', 'ফিলিপাইনের বিচার বিভাগ বলেছেন, দেগুইতোকে দণ্ডিত করার মধ্য দিয়েই এই মামলা শেষ হয়ে যাবে না। তবে রিজার্ভ চুরির ঘটনায় চলমান অন্য মামলাগুলোর ব্যাপারে তাৎক্ষণিকভাবে তথ্য দিতে পারেনি সংস্থাটি।\n', '\n', 'বিশ্বের অন্যতম বড় সাইবার অপরাধের এ ঘটনার পর ফিলিপাইনের অন্ধকার একটি দিক সবার সামনে চলে আসে। দেশটি অনেক দিন ধরেই কালোটাকার স্বর্গ হিসেবে ব্যবহৃত হয়ে আসছে। ফিলিপাইনে ব্যাংক অ্যাকাউন্টধারীর গোপনীয়তা রক্ষায় কঠোর আইন রয়েছে। এই আইনেরই সুযোগ নিয়েছে হ্যাকাররা। এ ছাড়া ফিলিপাইনের ক্যাসিনো শিল্প তখন দেশটির অর্থ পাচার রোধের আইনের আওতার বাইরে ছিল।\n', '\n', 'রিজার্ভ চুরির ঘটনায় উত্তর কোরিয়ার একজন হ্যাকারকে খুঁজছে যুক্তরাষ্ট্র। তিনি ও রাষ্ট্রীয় মদদপুষ্ট একটি হ্যাকার গোষ্ঠী বাংলাদেশ ব্যাংকের রিজার্ভ চুরি করেছে বলে দেশটির অভিযোগ।\n', '\n', 'বাংলাদেশ ব্যাংকের রিজার্ভের টাকা চুরির ঘটনায় মতিঝিল থানায় হওয়া মামলাটি তদন্ত করছে পুলিশের অপরাধ তদন্ত বিভাগ (সিআইডি)। মামলার তদন্ত তদারক কর্মকর্তা সিআইডির অর্গানাইজড ক্রাইমের বিশেষ পুলিশ সুপার মোল্যা নজরুল ইসলাম গতকাল বৃহস্পতিবার রাতে প্রথম আলোকে বলেন, রিজার্ভের অর্থ চুরির ঘটনায় বিভিন্ন দেশের নাগরিকদের জড়িত থাকার তথ্য পাওয়া গেছে। দূতাবাস ও সুপ্রিম কোর্টের অ্যাটর্নি জেনারেলের মাধ্যমে সাতটি দেশের নাগরিকদের ব্যাপারে তথ্য চেয়ে চিঠি পাঠানো হয়েছে। ওই সব চিঠির কোনো জবাব পাওয়া যায়নি। এ কারণে মামলা ঝুলে আছে। সিআইডি অভিযোগপত্রও জমা দিতে পারছে না।\n', '\n', '\n', 'প্রকল্পে অর্থ ব্যয়ে তিন নির্দেশনা\n', '\n', '\n', 'সরকারের অগ্রাধিকারভিত্তিক যেসব প্রকল্প রয়েছে সেগুলো ছাড়া কম গুরুত্বপূর্ণ প্রকল্পে অর্থ ব্যয় করা যাবে না। ‘মধ্যম অগ্রাধিকার’ চিহ্নিত প্রকল্পগুলোর মধ্যে যেগুলোতে অর্থ ব্যয় করতেই হবে সেগুলোতে ব্যয় করা যাবে। তবে স্বাস্থ্য ও পরিবার কল্যাণ মন্ত্রণালয় ও কৃষি মন্ত্রণালয়ের অধীনে বাস্তবায়নাধীন প্রকল্পগুলো এ নির্দেশের আওতার বাইরে থাকবে। গত বুধবার অর্থ মন্ত্রণালয় থেকে এসব নির্দেশনা দিয়ে একটি পরিপত্র জারি করা হয়েছে।\n', '\n', 'পরিপত্রে বলা হয়েছে, ২০১৯-২০ অর্থবছরের সংশোধিত বার্ষিক উন্নয়ন কর্মসূচি (এডিপি) চূড়ান্ত করা হয়েছে। কিন্তু সমসাময়িক সময়ে বৈশ্বিক মহামারি আকারে নভেল করোনাভাইরাসের প্রাদুর্ভাব বাংলাদেশে ছড়িয়ে পড়েছে। করোনাভাইরাসের উদ্ভূত পরিস্থিতি মোকাবেলায় সরকারকে অগ্রাধিকার খাতগুলোতে অতিরিক্ত অর্থ বরাদ্দ করতে হচ্ছে। সে পরিপ্রেক্ষিতে চলতি অর্থবছরের (২০১৯-২০) এডিপি বাস্তবায়নের ক্ষেত্রে কিছু পদ্ধতি অনুসরণ করতে হচ্ছে।\n', '\n', 'এতে বলা হয়েছে, প্রত্যেক মন্ত্রণালয়, বিভাগের আওতাধীন সব দপ্তর ও স্বায়ত্তশাসিত প্রতিষ্ঠানের অধীন প্রকল্পগুলোর মধ্যে যেগুলো ‘সর্বোচ্চ অগ্রাধিকার’ চিহ্নিত সেগুলোর কার্যক্রম অব্যাহত থাকবে।\n', '\n', 'নির্দেশনায় বলা হয়েছে, মন্ত্রণালয় ও বিভাগের মধ্যম অগ্রাধিকার পর্যায়ের গুরুত্বপূর্ণ প্রকল্পের ক্ষেত্রে যেগুলোতে অর্থ ব্যবহার অবশ্যম্ভাবী সে ক্ষেত্রে স্বীয় বিবেচনায় অর্থ ব্যয় করতে হবে। আর কম গুরুত্বপূর্ণ প্রকল্পের ক্ষেত্রে অর্থ ব্যয় করার আগে অর্থ মন্ত্রণালয়ের অনুমোদন লাগবে।', '\ufeff৯ দেশের ১টি হবে বাংলাদেশ\n', '\n', '\n', '\n', '\n', 'চলতি ২০১৮-১৯ অর্থবছরে সারা বিশ্বে মাত্র নয়টি দেশের মোট দেশজ উৎপাদনের (জিডিপি) প্রবৃদ্ধি ৭ শতাংশ ছাড়িয়ে যেতে পারে। এসব দেশের মধ্যে দক্ষিণ এশিয়ার চারটি ও আফ্রিকার পাঁচটি দেশ আছে। এই নয়টি দেশের একটি বাংলাদেশ। চলতি অর্থবছরে বাংলাদেশের জিডিপি প্রবৃদ্ধি ৭ শতাংশ হতে পারে। বাংলাদেশ ছাড়া অন্য আটটি দেশ হলো ভারত, ভুটান, মালদ্বীপ, জিবুতি, আইভরি কোস্ট, ইথিওপিয়া, ঘানা ও রুয়ান্ডা। তবে এই দেশগুলোর মধ্যে বাংলাদেশ ও ভারতকেই উদীয়মান বাজার ও উন্নয়নশীল অর্থনীতির দেশ হিসেবে বিবেচনা করা হয়।\n', '\n', '৮ জানুয়ারি প্রকাশিত বিশ্বব্যাংকের গ্লোবাল ইকোনমিক প্রসপেক্টাস-২০১৯ প্রতিবেদনে বিভিন্ন দেশের অর্থনৈতিক প্রবৃদ্ধি সম্পর্কে পূর্বাভাস দেওয়া হয়েছে। প্রতিবেদনটি পর্যালোচনা করে ৭ শতাংশের বেশি প্রবৃদ্ধি অর্জন করতে পারে এমন নয়টি দেশ পাওয়া গেছে। প্রতিবেদনে আরও বলা হয়েছে, বাংলাদেশ এবার ৭ শতাংশ প্রবৃদ্ধি অর্জন করলেও পরের তিন অর্থবছরে তা কমে যেতে পারে। ২০১৯-২০,২০২০-২১ ও ২০২১-২২ অর্থবছরে ৬ দশমিক ৮ শতাংশ করে প্রবৃদ্ধি অর্জন হবে বলে জানিয়েছে বিশ্বব্যাংক। সংস্থাটি বলছে, মূলত ব্যক্তি খাতের ভোগ চাহিদা ও সরকারি ব্যয় বৃদ্ধিই চলতি অর্থবছরে ৭ শতাংশ প্রবৃদ্ধি অর্জনে সহায়তা করবে।\n', '\n', 'চলতি অর্থবছরে বাজেট ঘোষণার সময় ৭ দশমিক ৮ শতাংশ প্রবৃদ্ধি অর্জনের লক্ষ্য নির্ধারণ করা হয়েছে। কিন্তু কয়েক মাস ধরেই সাবেক পরিকল্পনামন্ত্রী ও বর্তমান অর্থমন্ত্রী আ হ ম মুস্তফা কামাল সাংবাদিকদের একাধিকবার বলেছেন, অর্থনৈতিক অবস্থা স্বাভাবিক থাকলে এবার ৮ দশমিক ২৫ থেকে ৮ দশমিক ৩০ শতাংশ প্রবৃদ্ধি হতে পারে।\n', '\n', 'বিশ্বের বিভিন্ন দেশের অর্থনৈতিক সম্ভাবনা তুলে ধরা হয়েছে বিশ্বব্যাংকের এই প্রতিবেদনে। সেখানে দক্ষিণ এশিয়ার দেশগুলোর প্রবৃদ্ধি নিয়ে পূর্বাভাস দেওয়া হয়েছে। বিশ্বব্যাংকের মতে, দক্ষিণ এশিয়া হলো বিশ্বের সবচেয়ে দ্রুত অগ্রসরমাণ অর্থনৈতিক অঞ্চল। মূলত ব্যক্তি খাতের ভোগ চাহিদা ও বিনিয়োগ বৃদ্ধির কারণে এই অঞ্চল অর্থনৈতিকভাবে অগ্রসর হওয়ার অন্যতম কারণ।\n', '\n', 'দক্ষিণ এশিয়ার দেশগুলোর সম্ভাবনার ক্ষেত্রে রাজনৈতিক কারণও বাধা হতে পারে বলে মনে করছে বিশ্বব্যাংক। বিশ্বব্যাংক বলছে, ২০১৯ সালে এই অঞ্চলের কয়েকটি দেশ জাতীয় নির্বাচন প্রক্রিয়ার মধ্য দিয়ে যাবে, যা একধরনের রাজনৈতিক অনিশ্চয়তা তৈরি করতে পারে। যার বিরূপ প্রভাব পড়তে পারে অর্থনীতিতে।\n', '\n', 'বিশ্বব্যাংকের পূর্বাভাস অনুযায়ী, দক্ষিণ এশিয়ার দেশগুলোর মধ্যে চলতি অর্থবছরে সবচেয়ে বেশি প্রবৃদ্ধি অর্জন করবে ভুটান। দেশটি চলতি অর্থবছরে ৭ দশমিক ৬ শতাংশ প্রবৃদ্ধি অর্জন করতে পারে। এরপরই ভারতে ৭ দশমিক ৩ শতাংশ প্রবৃদ্ধি হতে পারে। তৃতীয় স্থানে থাকবে বাংলাদেশ। এ ছাড়া পাকিস্তান ও নেপাল যথাক্রমে ৩ দশমিক ৭ শতাংশ ও ৫ দশমিক ৯ শতাংশ প্রবৃদ্ধি অর্জন করবে। অর্থবছরের হিসাবে এই পাঁচটি দেশের প্রবৃদ্ধির পূর্বাভাস দেওয়া হয়েছে। আর পঞ্জিকাবর্ষের হিসাবে বাকি তিনটি দেশের প্রবৃদ্ধির পূর্বাভাস দিয়েছে বিশ্বব্যাংক। দেশগুলোর মধ্যে ২০১৮ সালে মালদ্বীপ ৮ শতাংশ, শ্রীলঙ্কা ৩ দশমিক ৯ শতাংশ ও আফগানিস্তান ২ দশমিক ৪ শতাংশ প্রবৃদ্ধি অর্জন করতে পারে।\n', '\n', 'উদীয়মান বাজার ও উন্নয়নশীল অর্থনীতির দেশ হিসেবে দক্ষিণ এশিয়া থেকে তিনটি দেশকে বিবেচনা করে বিশ্বব্যাংক। দেশগুলো হলো ভারত, বাংলাদেশ ও পাকিস্তান। চলতি অর্থবছরে ভারত ও বাংলাদেশই ৭ শতাংশের বেশি প্রবৃদ্ধি অর্জন করবে বলে মনে করে বিশ্বব্যাংক। আগামী তিন অর্থবছরে ভারত ও শ্রীলঙ্কা ছাড়া দক্ষিণ এশিয়ার সব দেশেরই জিডিপি প্রবৃদ্ধি কমে যেতে পারে বলে মনে করে বিশ্বব্যাংক। তবে সার্বিকভাবে আগামী তিন অর্থবছরে দক্ষিণ এশিয়ার প্রবৃদ্ধি বাড়বে।\n', '\n', '\n', '\n', '\n', '\ufeffভোটের পর থেকেই চাঙা শেয়ারবাজার\n', '\n', '\n', '\n', '\n', 'নির্বাচনের পর লাফিয়ে লাফিয়ে বাড়ছে শেয়ারবাজারের সূচক। নির্বাচনের আগে বাজারে যেখানে মন্দাভাব ছিল, সেখানে এখন ব্যাপকভাবে চাঙাভাব দেখা যাচ্ছে। দেশের প্রধান শেয়ারবাজার ঢাকা স্টক এক্সচেঞ্জের (ডিএসই) প্রধান সূচক ডিএসইএক্স গতকাল মঙ্গলবার এক দিনেই ১১৬ পয়েন্ট বা ২ শতাংশের বেশি বেড়েছে। অপর শেয়ারবাজার চট্টগ্রাম স্টক এক্সচেঞ্জের (সিএসই) সার্বিক সূচকটি বেড়েছে ৩৯৯ পয়েন্ট বা ২ দশমিক ৩৩ শতাংশ।\n', '\n', 'সূচকের পাশাপাশি লেনদেনেও ভালো গতি রয়েছে। ঢাকার বাজারে গতকালও দিন শেষে লেনদেন হাজার কোটি টাকা ছাড়িয়েছে। আর চট্টগ্রামের বাজারে গতকাল লেনদেন আগের দিনের চেয়ে ৩২ কোটি টাকা বেড়ে দাঁড়িয়েছে ৭৪ কোটি টাকায়।\n', '\n', 'ডিএসই সূত্রে জানা গেছে, ৯ মাস ৭ দিনের ব্যবধানে গতকালই এক দিনে ডিএসইএক্স সূচকের সর্বোচ্চ উত্থান ঘটেছে। এর আগে সর্বশেষ ২০১৮ সালের ১ এপ্রিল এক দিনে ডিএসইএক্স সূচকটি বেড়েছিল প্রায় ১৫০ পয়েন্ট। গতকালসহ ভোটের পর দেশের শেয়ারবাজারে সূচকের বড় ধরনের উত্থানের পেছনে বড় ভূমিকা রেখে চলেছে ব্যাংক, বিমা, ওষুধ, টেলিকমসহ মৌলভিত্তির কোম্পানিগুলো। এসব কোম্পানির শেয়ারের দাম বাড়তে থাকায় সূচকও লাফিয়ে বাড়ছে। সূচকের এ লাফিয়ে লাফিয়ে বাড়ার ঘটনায় কিছুটা দুশ্চিন্তাগ্রস্ত বাজার–সংশ্লিষ্ট ব্যক্তি ও বিশ্লেষকেরা।\n', '\n', 'গত তিনটি জাতীয় নির্বাচন–পরবর্তী এক সপ্তাহের শেয়ারবাজারের সূচকের গতি–প্রকৃতি পর্যালোচনা করে দেখা যায়, ২০০৮ সালের ২৯ ডিসেম্বরের পর ঢাকার বাজারে সূচকে ছিল মিশ্র অবস্থা। আর ২০১৪ ও ২০১৮ সালের নির্বাচনের পর সূচকের একটানা উত্থান ঘটেছে। এর মধ্যে ২০১৪ সালের নির্বাচনের পরের ৬ কার্যদিবসে ঢাকার বাজারের প্রধান সূচক ডিএসইএক্স বেড়েছে ১৫৯ পয়েন্ট। আর গত ৩০ ডিসেম্বরের ভোটের পর ৬ কার্যদিবসে ডিএসইএক্স সূচক বেড়েছে ৩৮৬ পয়েন্ট।\n', '\n', 'গত কয়েক দিনে বাজার–সংশ্লিষ্ট একাধিক প্রতিষ্ঠানের শীর্ষ নির্বাহী, বিনিয়োগকারী ও বিশ্লেষকদের সঙ্গে কথা বলে জানা গেছে, ভোটের পর শেয়ারবাজার চাঙা হবে—এটা সবার কাছেই প্রত্যাশিত ছিল। কিন্তু সূচক যেভাবে লাফিয়ে লাফিয়ে বাড়ছে, সেটিকে স্বাভাবিক মনে করছেন না অনেকে।\n', '\n', 'জানতে চাইলে পুঁজিবাজার নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) সাবেক চেয়ারম্যান ফারুক আহমেদ সিদ্দিকী গতকাল প্রথম আলোকে বলেন, নির্বাচনের আগে বেশ কিছুদিন ধরে বাজারে মন্দাভাব ছিল। তাতে অনেক শেয়ারের দাম অবমূল্যায়িত অবস্থায় ছিল। এমন পরিস্থিতিতে ভোটের পর বাজারে শেয়ারের দাম বাড়বে এবং তাতে সূচকও বৃদ্ধি পাবে—এ প্রত্যাশা ছিল। কিন্তু নির্বাচন–পরবর্তী সময়ে যেভাবে সূচকের উত্থান ঘটছে, সেটি অপ্রত্যাশিত। কারণ, ভোটের পর সূচক বৃদ্ধির প্রত্যাশাটা মনস্তাত্ত্বিক। এর সঙ্গে মৌলভিত্তির কোনো সম্পর্ক নেই।\n', '\n', 'এদিকে, বহুজাতিক প্রতিষ্ঠান হংকং সাংহাই ব্যাংকিং করপোরেশনের (এইচএসবিসি) গত এপ্রিলেই এক বৈশ্বিক প্রতিবেদনে বলেছিল, নির্বাচনের পর বাংলাদেশের শেয়ারবাজারে বড় ধরনের উত্থান হবে। নির্বাচন–পরবর্তী ১২ মাস এ উত্থানপর্ব বজায় থাকবে। অন্যদিকে নির্বাচনের আগের তিন মাস বাজারে পতন ঘটবে।\n', '\n', 'বাজার–সংশ্লিষ্টদের সঙ্গে কথা বললে তাঁরা নির্বাচন–পরবর্তী সময়ে শেয়ারবাজারের বড় ধরনের উত্থানের পেছনে বেশ কিছু কারণ উল্লেখ করেন। তার মধ্যে রয়েছে সরকারের ধারাবাহিকতা, ব্যাংকে আমানতের কম সুদহার, গতিশীল অর্থনীতি, বড় বড় প্রকল্প বাস্তবায়ন ও বিদেশি বিনিয়োগে প্রবৃদ্ধি।\n', '\n', 'জানতে চাইলে ঢাকা স্টক এক্সচেঞ্জের সাবেক পরিচালক শাকিল রিজভী প্রথম আলোকে বলেন, নির্বাচন ঘিরে বিনিয়োগকারীদের মধ্যে একধরনের শঙ্কা ছিল। বড় ধরনের কোনো সহিংসতা ছাড়া নির্বাচন সম্পন্ন হওয়ায় বিনিয়োগকারীরা আস্থা ফিরে পেয়েছে। যদিও এটি পুরোপুরি মনস্তাত্ত্বিক প্রভাব। এর বাইরে কিছু মৌলভিত্তির প্রভাবও এই উত্থানের পেছনে ভূমিকা রাখছে। তার মধ্যে অন্যতম ব্যাংকে আমানতের কম সুদ ও সামনে ব্যাংকের লভ্যাংশ ঘোষণা হবে।\n', '\n', 'তবে শাকিল রিজভী এ–ও বলেন, বাজারের এই উত্থানের মধ্যে বিভিন্ন কোম্পানির শেয়ার নিয়ে কারসাজির ঘটনা ঘটছে কি না, সে বিষয়ে নিয়ন্ত্রক সংস্থাকে সতর্ক থাকতে হবে। আবার বাজারে একটানা উত্থান ঘটলে সেটিও কারও জন্য মঙ্গলজনক নয়।\n', '\n', '২০০৮ সালে বর্তমান ক্ষমতাসীন মহাজোট ক্ষমতায় আসার পর ২০০৯ সালের মাঝামাঝি সময় থেকে বাজারে উত্থানপর্ব শুরু হয়। সে সময়ও লাফিয়ে লাফিয়ে সূচক বাড়তে থাকে। তারই ধারাবাহিকতায় ২০১০ সালে এসে বাজারে ধস নামে। ওই ধসের ঘটনায় সরকার গঠিত তদন্ত কমিটি বিভিন্ন কারসাজির তথ্যপ্রমাণ তুলে ধরে তাদের তদন্ত প্রতিবেদনে। ২০১০ সালের শেয়ারবাজার কেলেঙ্কারির ঘটনায় দুটি মামলা করা হলেও অভিযুক্ত আসামিদের কারও কোনো শাস্তি হয়নি। এর আগে ১৯৯৬ সালে আওয়ামী লীগ সরকারের প্রথম দফায়ও শেয়ারবাজার কেলেঙ্কারির ঘটনা ঘটলেও তার সঙ্গে দায়ী ব্যক্তিদের কোনো শাস্তি হয়নি। শেয়ারবাজারে বারবার কারসাজির ঘটনার পরও দোষীদের শাস্তি নিশ্চিত না হওয়ায় বাজার কারসাজিমুক্ত হচ্ছে না বলে মনে করেন বিশ্লেষকেরা।\n', '\n', 'যেসব শেয়ারের দাম বাড়ছে\n', 'গত কয়েক দিনে শেয়ারবাজারের উত্থানে মূল্যবৃদ্ধির তালিকায় রয়েছে প্রথমবারের মতো নির্বাচিত সাংসদ সালমান এফ রহমানের মালিকানাধীন একাধিক কোম্পানি। এর মধ্যে সবচেয়ে বেশি বেড়েছে তাঁর মালিকানাধীন দুর্বল মৌলভিত্তির ‘জেড’ শ্রেণিভুক্ত বেক্সিমকো সিনথেটিকসের। গত ৬ কার্যদিবসে কোম্পানিটির শেয়ারের দাম ২৫ শতাংশ বেড়েছে। একই শ্রেণিভুক্ত শাইনপুকুর সিরামিকসের দাম বেড়েছে ১৪ শতাংশ।\n', '\n', 'এর বাইরে মূল্যবৃদ্ধি ও লেনদেনে ভালো অবস্থানে রয়েছে জেএমআই সিরিঞ্জ। ২০১৩ সালে তালিকাভুক্ত স্বল্প মূলধনি এ কোম্পানির শেয়ারের দাম গত ছয় দিনে ১৪৬ টাকা বা ৫৭ শতাংশ বেড়ে হয়েছে ৪০০ টাকা। বেড়েছে আলিফ ম্যানুফ্যাকচারিং কোম্পানির শেয়ারের দামও। ৬ দিনে কোম্পানিটির শেয়ারের দাম ৪২ শতাংশ বা ৩ টাকা ৮০ পয়সা বেড়ে হয়েছে ১৩ টাকা। কোম্পানিটির শেয়ারের মালিকানার সঙ্গে একসময় জড়িত ছিলেন নতুন অর্থমন্ত্রী আ হ ম মুস্তফা কামাল। তাঁর মালিকানায় থাকার সময় কোম্পানিটির নাম ছিল সিএমসি কামাল। মালিকানা বদলের পর এটির নামও বদলে যায়।\n', '\n', 'অস্বাভাবিক মূল্যবৃদ্ধির তালিকায় রয়েছে বিমা খাতের কোম্পানি ইউনাইটেড ইনস্যুরেন্স। এ কোম্পানির শেয়ারের দাম ৬ দিনে ১৪ টাকা বা ৫৬ শতাংশ বেড়ে হয়েছে ৩৯ টাকা।\n', '\n', 'তবে মার্চেন্ট ব্যাংক আইডিএলসি ইনভেস্টমেন্টসের এক প্রতিবেদনে বলা হয়েছে, গতকালের বাজারে সূচকের বড় উত্থানে একক কোম্পানি হিসেবে সবচেয়ে বেশি ইতিবাচক প্রভাব ফেলেছে ব্র্যাক ব্যাংক, ইসলামী ব্যাংক, স্কয়ার ফার্মা, গ্রামীণফোন ও সিটি ব্যাংক। সব কটিই বড় মূলধনের মৌলভিত্তির কোম্পানি।\n', '\n', '\n', '\ufeffকাজ, দক্ষ কর্মী দুটোরই অভাব\n', '\n', '\n', '\n', 'আগামী পাঁচ বছরে দেড় কোটি মানুষের কর্মসংস্থানের প্রতিশ্রুতি দিয়েছে নতুন সরকার। অর্থাৎ প্রতিবছর গড়ে ৩০ লাখ লোককে কাজ দিতে হবে। সরকার দেশের বিশাল তরুণ জনগোষ্ঠীকে বেকারত্ব ঘোচানোর স্বপ্ন দেখাচ্ছে। কিন্তু বাস্তবতা ভিন্ন।\n', '\n', 'পরিসংখ্যান বলছে, গত ১৫ বছরে ১ কোটি ৪৫ লাখ লোক কাজ পেয়েছেন। এখনো প্রায় ১ কোটি লোক বেকার বা ছদ্মবেকার। তার ওপর প্রতিবছর ২০-২২ লাখ মানুষ কাজের খোঁজে শ্রমবাজারে ঢুকছেন।\n', '\n', 'বাংলাদেশ পরিসংখ্যান ব্যুরোর (বিবিএস) সর্বশেষ চারটি শ্রমশক্তি জরিপ পর্যালোচনা করে এই চিত্র পাওয়া গেছে। ২০০২ থেকে ২০১৭ সালের মধ্যে এই জরিপগুলো করা হয়েছে। জরিপের তথ্য অনুযায়ী, ওই ১৫ বছরে প্রতিবছর গড়ে ৯ লাখ ৬৬ হাজার নতুন কর্মসংস্থান হয়েছে। তবে ২০১৩ থেকে ২০১৭ সময়কালে এটা বছরে গড়ে পৌনে ৭ লাখে নেমে গিয়েছিল।\n', '\n', 'সুতরাং সরকারের প্রতিশ্রুতি বাস্তবায়ন করতে হলে এখনকার চেয়ে চার গুণের বেশি কাজের সুযোগ সৃষ্টি করতে হবে। উদ্যোক্তা ও অর্থনীতিবিদেরা সে ক্ষেত্রে বেশ কিছু চ্যালেঞ্জের কথা বলছেন। এগুলো হলো শিক্ষিত ও স্বল্পশিক্ষিত জনগোষ্ঠীর জন্য উপযুক্ত কাজ সৃষ্টি করা, সেই কাজের উপযোগী মানবসম্পদ তৈরি করা এবং বাজারমুখী শিক্ষায় বিনিয়োগ বাড়ানো।\n', '\n', 'দেশের শীর্ষ পর্যায়ের শিল্পগোষ্ঠী এ কে খান গ্রুপের পরিচালক ও ঢাকা চেম্বারের সাবেক সভাপতি আবুল কাশেম খান প্রথম আলোকে বলেন, ‘কোন কোন খাতে কোন ধরনের কত লোক প্রয়োজন—এ নিয়ে কেউ কখনো সমীক্ষা করেনি। আমি মনে করি, সারা দেশের ১ হাজার কোম্পানির আগামী পাঁচ বছরে কী ধরনের কত লোক লাগবে, তা নিয়ে একটি সমীক্ষা করা উচিত। দক্ষ লোকের চাহিদা অনুযায়ী শিক্ষাপ্রতিষ্ঠানগুলো জনবল তৈরি করতে পারবে।’\n', '\n', 'বিবিএসের সর্বশেষ শ্রমশক্তি জরিপ অনুযায়ী, ২০১৭ সালে সারা দেশে ৬ কোটি ৩৫ লাখ কর্মক্ষম (১৫–৬৫ বছর বয়সী) মানুষ ছিলেন। তবে ৬৫ বছরের বেশি বয়সী কিছু মানুষও কাজে নিযুক্ত থাকেন। কর্মক্ষম মানুষদের হিসাবে তাঁদেরও ধরা হয়।\n', '\n', '২০১৭ সালে কর্মক্ষম জনগোষ্ঠীর ৬ কোটি ৮ লাখ নারী-পুরুষের কাজ ছিল। বাকি ২৭ লাখ ছিলেন বেকার। আন্তর্জাতিক শ্রম সংস্থার (আইএলও) মাপকাঠি অনুসারে বেকার তাঁরাই, যাঁরা সপ্তাহে এক ঘণ্টাও মজুরির বিনিময়ে কাজ করেন না। আবার বিবিএস বলছে, কেউ সপ্তাহে ৪০ ঘণ্টা কাজের সুযোগ না পেলে তাঁর সম্ভাবনা পুরোপুরি ব্যবহৃত হয় না। এমন কর্মজীবীদের ছদ্মবেকার বলা যায়। দেশে এমন মানুষের সংখ্যা প্রায় ৬৬ লাখ।\n', '\n', 'ছদ্মবেকারদের দুই-তৃতীয়াংশের বয়স ১৫ থেকে ২৯ বছরের মধ্যে। তাঁরা পছন্দমতো কাজ না পেয়ে টিউশনি, রাইড শেয়ারিং, বড় দোকানের খুচরা বিক্রয়কর্মী, কল সেন্টারে কর্মীসহ বিভিন্ন ধরনের খণ্ডকালীন কাজ করছেন।\n', '\n', '২০১৭ সালে বেকার ও ছদ্মবেকার মিলে ভালো কাজের জন্য উন্মুখ হয়ে ছিলেন প্রায় ৯৩ লাখ মানুষ। গত বছর কর্মক্ষম জনগোষ্ঠী বেড়েছে। কর্মসংস্থানের প্রবণতা আমলে নিলে সরকারকে এখনই অন্তত ১ কোটি মানুষের জন্য সপ্তাহে কমপক্ষে ৪০ ঘণ্টার কাজের সুযোগ সৃষ্টি করতে হবে।\n', '\n', 'বিশ্বব্যাংকের ঢাকা কার্যালয়ের মুখ্য অর্থনীতিবিদ জাহিদ হোসেন জোর দিচ্ছেন তিনটি বিষয়ের ওপর। এগুলো হলো শিক্ষিত তরুণদের উপযোগী শোভন কাজের সুযোগ সৃষ্টি, উৎপাদনশীলতা বাড়িয়ে আয় বাড়ানো এবং চাহিদা অনুযায়ী দক্ষ শ্রমশক্তি তৈরি করা।\n', '\n', 'প্রবাসেও প্রতিবছর বিপুল কর্মসংস্থানের সুযোগ আছে। গত বছর ১০ লাখ লোক বিদেশে কাজ করতে গেছেন। এর আগের বছর গিয়েছিলেন সাড়ে ৭ লাখ। কিন্তু প্রতিবছর কত লোক ফিরে আসেন, সরকারে কাছে সেই তথ্য নেই। বিদেশে প্রকৃত কর্মসংস্থানের হিসাব তাই করা কঠিন।\n', '\n', 'বিশ্বব্যাংকের বিশেষজ্ঞ জাহিদ হোসেন বলছেন, ‘অর্থনীতিতে বৈচিত্র্য আনতে হবে। শিল্প ও সেবা খাতের মতো দক্ষ শ্রমনির্ভর খাতে বিনিয়োগের সুযোগ সৃষ্টি করতে হবে। এতে উচ্চশিক্ষিত ও মধ্যম শিক্ষিত লোকের কর্মসংস্থান হবে।’\n', '\n', '২০২০ সাল থেকে অষ্টম পঞ্চবার্ষিক পরিকল্পনা বাস্তবায়ন করবে সরকার। এই পরিকল্পনা তৈরি করছে পরিকল্পনা কমিশনের সাধারণ অর্থনীতি বিভাগ (জিইডি)। জিইডির সদস্য শামসুল আলম বলছেন, বাড়তি কর্মসংস্থানের লক্ষ্যে বাজারমুখী শিক্ষা, বিশেষ করে কারিগরি শিক্ষাকে অগ্রাধিকার দেওয়া হবে। এ জন্য বাজেটে বরাদ্দ বাড়বে।\n', '\n', 'শামসুল আলমও বিনিয়োগ বাড়ানোকে বড় চ্যালেঞ্জ বলে মনে করেন। তিনি অভ্যন্তরীণ অর্থনৈতিক অঞ্চলগুলোতে বিনিয়োগের সম্ভাবনা দেখছেন। তিনি বলছেন, যুক্তরাষ্ট্র ও চীনের বাণিজ্য যুদ্ধের প্রেক্ষাপটে বিদেশি বিনিয়োগকারীরাও বাংলাদেশের দিকে ঝুঁকতে পারেন।\n', '\n', 'আওয়ামী লীগের ইশতেহার\n', 'গত নির্বাচনের আগে আওয়ামী লীগ নির্বাচনী ইশতেহারে কর্মসংস্থানের ক্ষেত্রে তরুণদের প্রাধান্য দিয়েছে। সেখানে বলা হয়েছে, ২০২৩ সালের মধ্যে দেড় কোটি নতুন কর্মসংস্থান সৃষ্টি করা হবে। ওই সময়ের মধ্যে নতুন করে প্রায় ১ কোটি ১১ লাখ তরুণ-তরুণী শ্রমশক্তিতে যুক্ত হবে।\n', '\n', 'নির্বাচনী ইশতেহারে প্রতিশ্রুতি দেওয়া হয়েছে যে স্বল্প, মধ্যম ও উচ্চশিক্ষিত তরুণদের তথ্যসংবলিত একটি সমন্বিত তথ্য-উপাত্ত ভান্ডার তৈরি করা হবে। সরকারি ও বেসরকারি প্রতিষ্ঠানগুলো তাদের প্রয়োজন এবং তরুণদের যোগ্যতা অনুযায়ী চাকরির জন্য আবেদনের আহ্বান জানাতে পারবে। এ ছাড়া দক্ষতা বৃদ্ধি ও কর্মসংস্থান সৃষ্টির জন্য দুটি নতুন প্রকল্প হাতে নেওয়া হবে।\n', '\n', '‘কর্মঠ প্রকল্প’-এর অধীনে স্বল্পশিক্ষিত, স্বল্প দক্ষ, অদক্ষ তরুণদের শ্রমঘন, কৃষি, শিল্প ও বাণিজ্যের উপযোগী জনশক্তি হিসেবে গড়ে তোলা হবে। ‘সুদক্ষ প্রকল্প’-এর অধীনে দক্ষ শ্রমিকের চাহিদা ও জোগানের ভারসাম্যহীনতা দূর করা হবে।\n', '\n', '২০৩০ সালের মধ্যে সারা দেশে ১০০টি অর্থনৈতিক অঞ্চল গঠনের উদ্যোগ নেওয়া হয়েছে। বাংলাদেশ বিনিয়োগ উন্নয়ন কর্তৃপক্ষ (বিডা) বলছে, এসব অর্থনৈতিক অঞ্চল হলে প্রায় ১ কোটি লোক চাকরি পাবেন। চলতি বছরে চারটি অর্থনৈতিক অঞ্চল বিনিয়োগের জন্য প্রস্তুত হচ্ছে। ওই চারটি অর্থনৈতিক অঞ্চল হলো চট্টগ্রামের বঙ্গবন্ধু শিল্পনগরী, মৌলভীবাজারের শ্রীহট্ট অর্থনৈতিক অঞ্চল, চট্টগ্রামের আনোয়ারার চীনা অর্থনৈতিক অঞ্চল ও খুলনা অর্থনৈতিক অঞ্চল।\n', '\n', 'এ ছাড়া দক্ষ শ্রমশক্তি গড়ে তুলতে প্রায় সব জেলায় কারিগরি শিক্ষাপ্রতিষ্ঠান তৈরি করা হয়েছে। এখন উপজেলা পর্যায়ে কারিগরি শিক্ষাপ্রতিষ্ঠান তৈরির উদ্যোগ নেওয়া হয়েছে। দেশে বিদেশে চাহিদা অনুযায়ী দক্ষ জনশক্তি তৈরির জন্য জাতীয় দক্ষতা উন্নয়ন কর্তৃপক্ষ গঠন করা হয়েছে।\n', '\n', 'শোভন কাজের জন্য দক্ষ জনগোষ্ঠী তৈরি করতে তিন কিস্তিতে ৭৫ কোটি ডলার বা ৬ হাজার ১৫০ কোটি টাকা বাজেট সহায়তা দিচ্ছে বিশ্বব্যাংক। ইতিমধ্যে প্রথম কিস্তির জন্য চুক্তি স্বাক্ষরিত হয়েছে। এই অর্থ দিয়ে একটি সমন্বিত কর্মসূচি নেওয়া নেওয়া হবে।\n', '\n', 'ছদ্মবেকার ও মনমতো কাজ\n', 'তবে ছদ্মবেকারদের চিত্র বলছে, পছন্দসই মানসম্মত কাজ এবং যথোপযুক্ত দক্ষ কর্মীদের সমন্বয় ঘটানোর কাজটি সহজ হবে না। জীবিকার তাগিদে এখন যে প্রায় ৬৬ লাখ কর্মক্ষম মানুষ খণ্ডকালীন কাজ করছেন, তাঁরা ভালো কাজের প্রত্যাশী। ছদ্মবেকারদের মধ্যে নারীরা সংখ্যায় বেশি, সাড়ে ৩৪ লাখ।\n', '\n', 'নারী-পুরুষ মিলিয়ে প্রতি তিনজনে দুজনই কমপক্ষে মাধ্যমিক পাস। ৬ লাখ ৬৫ হাজার ছদ্মবেকার স্নাতক বা স্নাতকোত্তর ডিগ্রি নিয়েও পছন্দমতো চাকরি পাচ্ছেন না। আবার মাধ্যমিক বা উচ্চমাধ্যমিক পাস করে ছদ্মবেকার, এমন নারী-পুরুষের সংখ্যা সাড়ে ৩৭ লাখ। এই শিক্ষিত ছদ্মবেকারেরা খণ্ডকালীন কাজ করে ভালো চাকরির প্রস্তুতি নিচ্ছেন বা অপেক্ষা করছেন।\n', '\n', 'অন্যদিকে চাকরিদাতারা উপযুক্ত কর্মীর আকালের কথা বলছেন। শিল্প উদ্যোক্তা আবুল কাশেম খান প্রথম আলোকে বলেন, ‘অনেক বছর ধরেই আমরা চাহিদা অনুযায়ী লোক পাচ্ছি না। বিশেষ করে মধ্যম পর্যায়ের কর্মীদের ক্ষেত্রে দক্ষ লোক পাওয়া যাচ্ছে না। এ জন্য ভারত, শ্রীলঙ্কা থেকে লোক আসছে এখানে। অর্থনীতির পরিসর বৃদ্ধির সঙ্গে সঙ্গে দক্ষ লোকের ঘাটতি আরও বাড়ছে। বিদ্যমান শিক্ষাব্যবস্থা চাহিদা অনুযায়ী দক্ষ লোকের জোগান দিতে পারছে না।’ \n', 'ভারতে খুলে দেয়া হলো ছোটখাটো ব্যবসা প্রতিষ্ঠান\n', '\n', '\n', 'দীর্ঘ একমাস লকডাউনে থাকার পর এবার ক্রমান্বয়ে ব্যবসা প্রতিষ্ঠান খুলে দেয়ার পথে হাটছে ভারত। প্রাথমিক অবস্থায় দেশটির গ্রামগঞ্জের সব দোকানপাট এবং শহরের পাড়া-মহল্লায় থাকা দোকানগুলো খুলে দেয়া হয়েছে গত শনিবার থেকে। তবে মদের দোকানগুলো এখনও বন্ধ থাকবে।\n', '\n', 'ভারতের স্বরাষ্ট্র মন্ত্রণালয়ের এক ঘোষণায় বলা হয়, শুধু অর্ধেক কর্মী কাজ করতে পারবে দোকানে এবং তারা ফেস মাস্ক পরবে ও সামাজিক দূরত্ব মেনে চলবে। তবে শপিং মলগুলো বন্ধ থাকবে এবং করোনাভাইরাসের হটস্পট যে সব এলাকা সেখানে ব্যবসা বাণিজ্য সব বন্ধ থাকবে। এ ক্ষেত্রে অনলাইন প্ল্যাটফর্ম থেকে সবাই প্রয়োজনীয় জিনিসপত্র কেনাকাটা করতে পারবেন।\n', '\n', 'ভারতে ইতিমধ্যে করোনায় আক্রান্ত ২৫ হাজার ছাড়িয়েছে এবং মৃত্যুও এক হাজারের কাছাকাছি। দীর্ঘ একমাসের লকডাউনে ভারতে অভ্যন্তরীণ ও আন্তর্জাতিক সব ধরণের ভ্রমণ নিষিদ্ধ করা হয়েছে। ব্যবসা প্রতিষ্ঠান, কারখানা, স্কুল, অফিস এবং সব ধরণের দোকানপাট বন্ধ করে দেয়া হয়েছে। শুধু প্রয়োজনীয় পণ্য সরবরাহের ব্যবস্থা রাখা হয়েছে।\n', '\n', 'এ লকডাউনে ব্যাপকভাবে ক্ষতিগ্রস্থ হচ্ছে ভারতের অর্থনীতি। এতে চলতি অর্থবছরে জিডিপি প্রবৃদ্ধি প্রায় ৫ শতাংশ পূর্বাভাষ থেকে কমে ১.৫ শতাংশ হতে পারে বলে জানিয়েছে বিশ্বব্যাংক। গত মার্চ মাসে দেশটির সরকার দরিদ্রদের জন্য ২২ বিলিয়ন ডলারের সহায়তা ঘোষণা করে।', '\ufeffঘুরে দাঁড়ানোর সুযোগ\n', '\n', '\n', '\n', '\n', 'ইউরোপের আর্থিক সংকটের কারণে বিশ্বজুড়ে জাহাজ নির্মাণশিল্পে মন্দা শুরু হয়েছিল ২০১২ সালে। একটানা পাঁচ বছর ধরে বিশ্বজুড়ে স্থবির হয়ে পড়েছিল এ খাত। ২০১৭ সাল থেকে বিশ্বজুড়ে মন্দা কাটতে শুরু করলেও বাংলাদেশে রপ্তানি খাতে গতি ফেরেনি। এর বড় কারণ ঋণের জালে আটকে পড়েছিল দেশীয় রপ্তানিমুখী প্রতিষ্ঠানগুলো। ঠিক এমন সময়ে আটকে থাকা ঋণ দীর্ঘ মেয়াদে পরিশোধের সুযোগ দিয়ে এ খাতকে ঘুরে দাঁড়ানোর সুযোগ করে দিয়েছে সরকার।\n', '\n', 'অর্থ মন্ত্রণালয়ের আর্থিক প্রতিষ্ঠান বিভাগের হিসাবে, গত বছরের জুন পর্যন্ত ২৭টি ব্যাংক ও আর্থিক প্রতিষ্ঠানে জাহাজ নির্মাণশিল্পের অবকাঠামো উন্নয়ন খাতে ঋণের স্থিতি ছিল প্রায় আড়াই হাজার কোটি টাকা। এই ঋণ পরিশোধের চাপে জাহাজ নির্মাণ প্রতিষ্ঠানগুলো নতুন কার্যাদেশ নিতেও হিমশিম খাচ্ছিল। দেশে ব্যবহারের ছোট জাহাজ নির্মাণ করে এবং কর্মী ছাঁটাই করে খরচ কমিয়েও ঘুরে দাঁড়াতে পারেনি প্রতিষ্ঠানগুলো।\n', '\n', 'এ শিল্পের উদ্যোক্তাদের জন্য সুখবর হয়ে আসে সরকারি নীতি ও আর্থিক সহায়তা। তিন বছর কোনো ডাউনপেমেন্ট পরিশোধ ছাড়া এবং ১০ বছর মেয়াদে (ত্রৈমাসিক কিস্তিতে) ঋণ পরিশোধের সুযোগ দিয়েছে অর্থ মন্ত্রণালয়। গত বছরের ফেব্রুয়ারিতে সব পক্ষের সঙ্গে বৈঠক করে অর্থ মন্ত্রণালয় এ সিদ্ধান্ত নেয়। গত ৪ এপ্রিল বাংলাদেশ ব্যাংক থেকে সব তফসিলি ব্যাংককে এ সিদ্ধান্ত অনুসরণ করার পরামর্শ দেওয়া হয়। গত জুন থেকে ডিসেম্বর পর্যন্ত ধাপে ধাপে বেশির ভাগ ব্যাংক ও আর্থিক প্রতিষ্ঠান এ সিদ্ধান্ত কার্যকর করেছে। আবার এ খাতে নেওয়া ঋণের সুদের ওপর ৪ শতাংশ হারে ভর্তুকি দেওয়ারও নীতিগত সিদ্ধান্ত হয়েছে। সুদের ওপর ভর্তুকি প্রদান কার্যকর হলে এই শিল্প ঘুরে দাঁড়াবে বলে আশা করেন উদ্যোক্তারা।\n', '\n', 'বাংলাদেশের আগে চীন, দক্ষিণ কোরিয়া, ভারতসহ বিশ্বের বিভিন্ন দেশ জাহাজ নির্মাণশিল্প সুরক্ষা দিতে নানা পদক্ষেপ নেয়। যেমন ভারত সরকার ২০১৬ সালের ১ এপ্রিল থেকে ২০২৬ সাল পর্যন্ত জাহাজের রপ্তানি মূল্যের ওপর ২০ শতাংশ হারে নগদ সহায়তা অনুমোদন করেছে। চীনের উদ্যোক্তারা স্বল্প সুদে ঋণের পাশাপাশি নিজেদের কাঁচামাল ব্যবহারে ভর্তুকি পাচ্ছে। মন্দা থেকে এই ভারী শিল্প খাতকে সুরক্ষা দিতে এসব উদ্যোগ নেওয়া হয় দেশগুলোতে।\n', '\n', 'জানতে চাইলে বাংলাদেশ প্রকৌশল বিশ্ববিদ্যালয়ের নেভাল আর্কিটেকচার অ্যান্ড মেরিন ইঞ্জিনিয়ারিং বিভাগের সাবেক অধ্যাপক খবিরুল হক চৌধুরী প্রথম আলোকে বলেন, সরকারি উদ্যোগ খুবই আশাব্যঞ্জক। তবে নীতি সহায়তার পাশাপাশি জাহাজ নির্মাণশিল্পকে এগিয়ে নিতে আলাদা সংস্থা গঠন করা উচিত। তাহলে এই খাতের সমস্যা সময়মতো গুরুত্ব দিয়ে দেখা সম্ভব হবে। এখন হয়তো এক-দুটি প্রতিষ্ঠান রপ্তানি করছে। জাহাজ নির্মাণে সক্ষমতা থাকার পরও এই খাত যেন এক-দুটি প্রতিষ্ঠানে সীমাবদ্ধ না থাকে, সেটি দেখতে হবে।\n', '\n', 'জাহাজ নির্মাণ খাতের সুরক্ষা দিতে বাংলাদেশে এমন সময়ে পদক্ষেপ নেওয়া হয়েছে, যখন বৈশ্বিক জাহাজ নির্মাণ খাতে প্রবৃদ্ধি ঊর্ধ্বমুখী। জাতিসংঘের বাণিজ্য ও উন্নয়নবিষয়ক সংস্থা আঙ্কটাডের রিভিউ অব মেরিটাইম ট্রান্সপোর্টের ২০১৮ সালের প্রতিবেদন অনুযায়ী, একটানা পাঁচ বছর শ্লথগতির পর ২০১৭ সালে জাহাজ নির্মাণশিল্পে প্রবৃদ্ধি ঘটেছে। সবচেয়ে বেশি প্রবৃদ্ধি হয়েছে গ্যাস পরিবহনকারী জাহাজে। বিশেষায়িত এই জাহাজের বৈশ্বিক প্রবৃদ্ধির হার ৭ শতাংশের বেশি। প্রবৃদ্ধিতে এর পরেই রয়েছে জ্বালানি তেল পরিবহনকারী জাহাজ।\n', '\n', 'জাহাজ নির্মাণে মান তদারককারী সংস্থা ফ্রান্সভিত্তিক ব্যুরো ভেরিতাসের বাংলাদেশের প্রধান কর্মকর্তা মো. হারুনর রশীদ প্রথম আলোকে বলেন, মন্দার পর ২০১৭ সাল থেকে বিশ্বজুড়ে জাহাজ নির্মাণশিল্পে ভালো প্রবৃদ্ধি হচ্ছে।\n', '\n', 'রপ্তানিমুখী জাহাজ নির্মাণকারী প্রতিষ্ঠানগুলোর সংগঠন অ্যাসোসিয়েশন অব এক্সপোর্ট ওরিয়েন্টেড শিপ বিল্ডিং ইন্ডাস্ট্রিজ অব বাংলাদেশের (এইওএসআইবি) তথ্যানুযায়ী, দেশে রপ্তানিযোগ্য জাহাজ নির্মাণকারী প্রতিষ্ঠান রয়েছে ১০টি। গত ১০ বছরে ১৭ কোটি ডলারের ৪০টি জাহাজ রপ্তানি হয়েছে। এর মধ্যে ১১ কোটি ডলারের জাহাজ রপ্তানি হয় মন্দার আগে। বিশ্বের ১২টি দেশে এসব জাহাজ রপ্তানি করেছে তারা। \n', '\n', 'উত্থান-পতন\n', '\n', 'এ খাতের উদ্যোক্তাদের সঙ্গে কথা বলে জানা যায়, বাংলাদেশ থেকে জাহাজ রপ্তানি শুরু হয় ২০০৮ সালে। ঢাকার আনন্দ শিপইয়ার্ড ডেনমার্কে এমভি স্টেলা মরিস নামের ছোট আকারের একটি জাহাজ রপ্তানি করে। এর পরেই যুক্ত হয় চট্টগ্রামের ওয়েস্টার্ন মেরিন শিপইয়ার্ড। তারা জার্মানির গ্রোনা শিপিং কোম্পানির কাছ থেকে ৮৫ মিলিয়ন ডলারের আটটি জাহাজ নির্মাণের কার্যাদেশ পায়। এ দুটি প্রতিষ্ঠান যখন জাহাজ রপ্তানিতে যুক্ত হয়, তখন জাহাজ নির্মাণের বিশ্ববাজার ছিল চাঙা। রপ্তানির বাজার ধরতে তখন এগিয়ে আসে দেশীয় আরও কয়েকটি প্রতিষ্ঠান। শুধু ২০০৮ সালে ৫০টি জাহাজ নির্মাণের প্রতিশ্রুতি পায় দেশীয় প্রতিষ্ঠানগুলো।\n', '\n', 'তবে পাঁচ বছরের মাথায় ইউরোপে আর্থিক সংকট শুরু হয়ে যায়। বাংলাদেশে উঠতি শিল্পটি বৈশ্বিক মন্দার কারণে আক্রান্ত হয়। কারণ, এই শিল্পে বড় রপ্তানি আদেশ আসত ইউরোপের দেশগুলো থেকে। আর্থিক সংকটের কারণে এ সময় ইউরোপের ব্যাংকগুলো জাহাজ নির্মাণ খাতে বিনিয়োগ কমিয়ে দেয়। ফলে ইউরোপের আমদানিকারকেরা বিশ্বের অনেক দেশের মতো বাংলাদেশেও তাদের অনেক রপ্তানি আদেশ বাতিল করতে বাধ্য হয়।\n', '\n', 'তবে রপ্তানি–বাণিজ্যের এ ধাক্কা সামাল দিতে রপ্তানিমুখী জাহাজ নির্মাণ প্রতিষ্ঠানগুলো দেশের বাজারের জন্য জাহাজ নির্মাণে ঝুঁকে পড়ে। কর্মী ছাঁটাই করে খরচ কমিয়ে আনে। পাশাপাশি ইউরোপের বাজারের বদলে আফ্রিকার বাজার ধরার চেষ্টা করে তারা। মধ্যপ্রাচ্যের জাহাজ রপ্তানির বাজারেও প্রবেশ করে। এ সময় চট্টগ্রামের ওয়েস্টার্ন মেরিন শিপইয়ার্ড আফ্রিকা ও মধ্যপ্রাচ্যের বাজারে জাহাজ রপ্তানির বেশ কিছু কার্যাদেশ পায়। এরপরও ধাক্কা সামলে উঠতে পারেনি কেউ। তবে সরকারি নীতি সহায়তায় এই খাত এখন ঘুরে দাঁড়াবে বলে আশা করছেন উদ্যোক্তারা।\n', '\n', 'জানতে চাইলে এইওএসআইবির সাধারণ সম্পাদক ও ওয়েস্টার্ন মেরিন শিপইয়ার্ডের ব্যবস্থাপনা পরিচালক সাখাওয়াত হোসেন প্রথম আলোকে বলেন, সরকারি উদ্যোগের কারণে এই শিল্পের সামনে ঘুরে দাঁড়ানোর সুযোগ তৈরি হয়েছে। ইউরোপ থেকেও এখন রপ্তানি আদেশ আসা শুরু হয়েছে। প্রায় ৮০০ কোটি টাকার চারটি বিশেষায়িত জাহাজের রপ্তানি আদেশ পাওয়ার কথা জানিয়ে এ উদ্যোক্তা বলেন, এখন রপ্তানি আদেশ পাওয়ার পর জাহাজ নির্মাণের জন্য ‘ওয়ার্কিং ক্যাপিটাল’ দরকার। ব্যাংকগুলো এগিয়ে এলে নতুন নতুন রপ্তানি আদেশ পেতে সমস্যা হবে না।\n', '\n', '\ufeff\n', 'আলাদা পণ্যে আলাদা ভ্যাট: অর্থমন্ত্রী\n', '\n', '\n', 'আগামী জুলাই মাস থেকে নতুন মূল্য সংযোজন কর বা ভ্যাট আইন কার্যকর হবে বলে জানিয়েছেন অর্থমন্ত্রী আ হ ম মুস্তফা কামাল। তিনি বলেছেন, ভ্যাটের হার একক কোনো হার থাকবে না। পণ্যভেদে হার হবে ভিন্ন ভিন্ন। ব্যবসায়ীসহ সব অংশীজনের সঙ্গে বিষয়টি নিয়ে আলোচনা হবে।\n', '\n', 'রাজধানীর বঙ্গবন্ধু আন্তর্জাতিক সম্মেলন কেন্দ্রে আন্তর্জাতিক কাস্টমস দিবসের এক অনুষ্ঠানে অর্থমন্ত্রী এ কথা বলেন। জাতীয় রাজস্ব বোর্ড (এনবিআর) গতকাল শনিবার এ অনুষ্ঠানের আয়োজন করে। বাংলাদেশসহ ওয়ার্ল্ড কাস্টমস অর্গানাইজেশনের (ডব্লিউসিও) সদস্যভুক্ত ১৮৩টি দেশ দিবসটি পালন করেছে।\n', '\n', 'অনুষ্ঠানে অর্থমন্ত্রী ব্যবসায়ীদের উদ্দেশে বলেন, ‘আমি কাউকে জেলে পাঠানোর জন্য আসিনি। ভালোবাসা দিলে সব পাওয়া যায়।’ তিনি আরও বলেন, ‘আমি বিশ্বাস করি, সব ব্যবসায়ী অসৎ নন, আবার সব সরকারি কর্মকর্তা অসৎ নন। সবাই অসৎ হলে এত প্রবৃদ্ধি হতো না।’ অর্থমন্ত্রী আরও বলেন, তাঁর সময়ে ঘন ঘন নীতি পরিবর্তন হবে না। জাপান থেকে পণ্য জাহাজ ওঠানো হলো, দেশে আসতে আসতে শুল্ক হার পরিবর্তন হয়ে যায়, এই ঘটনা আর হবে না। তবে শতভাগ পণ্য স্ক্যান ছাড়া খালাস হবে না।\n', '\n', 'অনুষ্ঠানের সভাপতি জাতীয় রাজস্ব বোর্ডের (এনবিআর) চেয়ারম্যান মোশাররফ হোসেন ভূঁইয়া বলেন, আধুনিক শুল্ক ব্যবস্থাপনার মাধ্যমে দেশের বিনিয়োগ ও বাণিজ্য পরিবেশে ইতিবাচক পরিবর্তন আনা সম্ভব হবে, যা সামগ্রিক অর্থনীতির ওপর প্রভাব ফেলবে। ইতিমধ্যে শুল্ক বিভাগকে আধুনিকায়নে কার্যক্রম বাস্তবায়ন করা হচ্ছে। তিনি বলেন, ‘শুল্ক কর্মকর্তার কারণে কেউ হয়রানির শিকার হলে শক্ত হাতে দমন করা হবে। সম্প্রতি চট্টগ্রাম কাস্টমসে যা হয়েছে, তা নিয়ে শুল্ক কর্মকর্তা, ব্যবসায়ী—যে কেউ দোষী হলে কোনো ছাড় পাবেন না। নৈরাজ্য করলে কেউ ছাড় পাবেন না। ব্যবসায়ীদের মিথ্যা ঘোষণা কোনোভাবেই বরদাশত করব না।’ এনবিআর চেয়ারম্যান আরও বলেন, ‘টাকা পাচারের কিছু ঘটনা আমাদের হাতে এসেছে। আমরা দোষীদের দৃষ্টান্তমূলক শাস্তি দেব। ব্যবসায়ীদের সঠিকভাবে শুল্ক-কর দিতে হবে।’\n', '\n', 'প্রধানমন্ত্রীর অর্থনৈতিক উপদেষ্টা মসিউর রহমান বলেন, বিদ্যমান শুল্ক হার সমন্বয় করা উচিত। তাহলে বিতর্ক কম হবে। আবার দেশীয় শিল্পকে রক্ষাও করতে হবে।\n', '\n', 'বাণিজ্যমন্ত্রী টিপু মুনশি বলেন, একজন খারাপ ব্যবসায়ীর জন্য যেন ৯৯ জন ব্যবসায়ী ভুক্তভোগী না হন, তাই শুল্ক-কর দেওয়ার প্রক্রিয়া আরও সহজ করা উচিত। ব্যবসা-বাণিজ্য সহজ করা দরকার।। বিদেশি বিনিয়োগকারীরা সহজে ব্যবসা করার সুযোগ চান।\n', '\n', 'ইন্টারন্যাশনাল ফিন্যান্স করপোরেশনের (আইএফসি) কান্ট্রি ম্যানেজার ওয়েন্ডি জো ওয়ানা বলেন, বাংলাদেশ শুল্ক বিভাগ আধুনিকায়নে সমন্বিত উদ্যোগ নিয়েছে। সংস্কার কার্যক্রমে শুল্ক বিভাগ সঠিক পথেই আছে।\n', '\n', 'এফবিসিসিআই সভাপতি শফিউল ইসলাম মহিউদ্দিন বলেন, নির্বাচনী ইশতেহারে প্রথমবারের মতো ব্যবসায়ীদের সঙ্গে আলোচনা করা হয়েছে। ব্যবসায়ীরা বর্তমান চলমান উন্নয়নকে সমর্থন দিয়েছেন। তিনি আরও বলেন, শুল্ক কর্মকর্তারা যেন হয়রানি না করেন। এখনো ব্যবসায়ীদের মধ্যে ভীতি কাজ করে।\n', '\n', 'অনুষ্ঠানে অন্যবারের মতো পাঁচটি প্রতিষ্ঠানকে ডব্লিউসিও ‘সার্টিফিকেট অব মেরিট’ দেওয়া হয়। প্রতিষ্ঠানগুলো হলো বেনাপোল স্থলবন্দর, আনসার ও গ্রাম প্রতিরক্ষা দল, এফবিসিসিআই, এয়ারলাইন অপারেটর কমিটি অব বাংলাদেশ এবং ফেডারেশন অব বাংলাদেশ ক্লিয়ারিং অ্যান্ড ফরোয়ার্ডিং এজেন্টস অ্যাসোসিয়েশন। ওই সব প্রতিষ্ঠানের শীর্ষ নির্বাহীদের হাতে সনদ তুলে দেওয়া হয়। এ ছাড়া অনুষ্ঠানে ১৫ জন শুল্ক কর্মকর্তাকেও সার্টিফিকেট অব মেরিট দেওয়া হয়।। অনুষ্ঠানে স্বাগত বক্তব্য দেন এনবিআর সদস্য খন্দকার আমিনুর রহমান। মূল প্রবন্ধ উপস্থাপন করেন এনবিআর কমিশনার আনোয়ার হোসাইন।', '\ufeff১০ বছরে নতুন ভ্যাট, শুল্ক ও আয়কর আইনের একটিও চালু হয়নি\n', '\n', '\n', 'গত ১০ বছরে নতুন মূল্য সংযোজন কর (মূসক) বা ভ্যাট, শুল্ক এবং আয়কর আইনের একটিও চালু করা সম্ভব হয়নি। ২০০৯ সালে দায়িত্ব নেওয়ার পর থেকেই নতুন আইন তিনটি চালুর উদ্যোগ নেওয়া হয়েছিল। নতুন আইন না হওয়ায় রাজস্ব খাতে বড় আইনি ও কাঠামোগত সংস্কারও হয়নি। পুরোনো ‘ঢাল-তলোয়ার’ নিয়েই প্রতিবছর রাজস্ব আদায়ের লক্ষ্যে নামে জাতীয় রাজস্ব বোর্ড (এনবিআর)। পাশাপাশি ব্যবসায়ীদের শুল্ক-কর ছাড়ের চাপও মোকাবিলা করতে হয়।\n', '\n', 'সর্বশেষ ২০১৭ সালের জুন মাসে ভ্যাট আইনটি চালুর কথা থাকলেও ব্যবসায়ীদের দাবির মুখে তা দুই বছরের জন্য পিছিয়ে দেওয়া হয়। নতুন শুল্ক আইন এখনো সংসদে পাস হয়নি। প্রত্যক্ষ কর বা আয়কর আইনটির খসড়াই চূড়ান্ত হয়নি।\n', '\n', 'অথচ গত ১০ বছরে এনবিআরের রাজস্ব আদায়ের লক্ষ্য বেড়েছে সাড়ে ছয় গুণ। ২০০৯-১০ অর্থবছরে এনবিআরকে ৬১ হাজার কোটি টাকা আদায়ের লক্ষ্য দেওয়া হয়েছিল। এবার লক্ষ্য প্রায় ৩ লাখ কোটি টাকা। যদিও প্রতিবারই লক্ষ্যমাত্রা ১০-২০ হাজার কোটি টাকা কমিয়ে দেওয়া হয়। দু-এক বছর ছাড়া প্রতিবারই সেই সংশোধিত লক্ষ্যও অর্জন করা সম্ভব হয় না।\n', '\n', 'এই বিষয়ে জানতে চাইলে সাবেক তত্ত্বাবধায়ক সরকারের অর্থ উপদেষ্টা এ বি মির্জ্জা আজিজুল ইসলাম প্রথম আলোকে বলেন, যেকোনো আইনি সংস্কার সরকারের মেয়াদের প্রথম দিকে করাই ভালো। মেয়াদের শেষ দিকে এ ধরনের নতুন আইন চালু করতে চাইলে সরকারকে অপ্রীতিকর ঘটনার মুখে পড়তে হয়। সর্বশেষ ভ্যাট আইনের ক্ষেত্রেও তা হয়েছে। তাঁর মতে, শুধু আইন করলেই হবে না, পুরো প্রয়োগ নিশ্চিত করতে হবে। এখনো অনেকে কর-শুল্ক ফাঁকি দিচ্ছেন। গ্রামেও এখন অনেকেই বছরে আড়াই লাখ টাকার বেশি আয় করেন। তাঁদের করজালে আনার উদ্যোগ নিতে হতে।\n', '\n', 'কেন চালু হলো না\n', '\n', '২০১২ সালে নতুন ভ্যাট আইন করা হয়। তবে সামগ্রিক প্রস্তুতি নিয়ে ২০১৭ সালের জুলাই মাসে নতুন ভ্যাট আইন চালুর কথা ছিল। কিন্তু ব্যবসায়ীদের দাবি ছিল, একক ১৫ শতাংশ ভ্যাট হারের পরিবর্তে একাধিক হার করা। আগামী জুলাই মাসে নতুন ভ্যাট আইন চালুর ঘোষণা রয়েছে। কিন্তু দেড় বছর পেরিয়ে গেলেও দাবিদাওয়া নিয়ে ব্যবসায়ীদের সঙ্গে আনুষ্ঠানিকভাবে তেমন আলোচনা করেনি এনবিআর। বর্তমানে ১৯৯১ সালের ভ্যাট আইন দিয়ে ভ্যাট আদায় করা হচ্ছে।\n', '\n', 'আইনটির কোথায় সংশোধন করা হবে তা এখনো ঠিক করা হয়নি। গত মাসে সব কমিশনারের কাছে কোথায় কী ধরনের সংশোধন করা হবে, তা জানতে চেয়েছে এনবিআর। তাঁদের মতামত পাওয়ার পর ব্যবসায়ীদের সঙ্গে আলোচনা শুরু করবে এনবিআর।\n', '\n', 'আবার নতুন ভ্যাট আইনের প্রভাব মূল্যায়ন করতে সমীক্ষা করার জন্য দুটি বিশ্ববিদ্যালয় ও একটি গবেষণা প্রতিষ্ঠানকে অনুরোধ জানিয়েছে এনবিআর। কিন্তু প্রতিষ্ঠানগুলো এতে রাজি হয়নি। আইন সংশোধন, সমীক্ষা, ব্যবসায়ীদের অনাপত্তি—এসব কাজ প্রক্রিয়ায় শেষ করে নতুন ভ্যাট চালু করতে সময় আছে মাত্র সাড়ে পাঁচ মাস।\n', '\n', 'এনবিআরের সদস্য (মূসক নীতি) রেজাউল হাসান প্রথম আলোকে বলেন, ‘নতুন ভ্যাট আইন চালু করতে আমরা প্রস্তুত আছি। ২০১৭ সালে যখন আইনটি চালুর কথা ছিল, তখন ব্যবসায়ীদের প্রস্তুতির অভাব ছিল। তাঁদের অনলাইনে হিসাব–নিকাশ করার জন্য সফটওয়্যার ছিল না। দেড় বছর আগেই তাঁদের কী ধরনের সফটওয়্যার ব্যবহার করতে হবে, সেই নির্দেশনা দেওয়া হয়েছে। এখন যদি তাঁরা সেই প্রস্তুতি না নেন, সেটা তাঁদের সমস্যা।’\n', '\n', 'নতুন কাস্টমস আইন প্রণয়নের সিদ্ধান্ত নেওয়ার পরে ২০১২ সালের দিকে এই নিয়ে কাজ শুরু করে এনবিআর। ব্যবসায়ীদের মতামত নেওয়া, আইনের খসড়া প্রণয়ন, মন্ত্রিসভায় অনুমোদন, জাতীয় সংসদে পাসসহ আনুষঙ্গিক কাজ শেষ করে ২০১৮ সালের জুলাই মাস থেকে নতুন শুল্ক আইনটি বাস্তবায়নের পরিকল্পনা করেছিল। আইনের খসড়া গত বছর মন্ত্রিসভায় পাস করা হয়। কিন্তু এখনো জাতীয় সংসদে পাঠানো হয়নি। আগামী বাজেট অধিবেশনে আইনটি সংসদে ওঠানো হতে পারে। এই আইনে আমদানি-রপ্তানি প্রক্রিয়ায় অটোমেশন ব্যবস্থায় শুল্কায়নকে জোর দেওয়া হয়েছে। বর্তমানে ১৯৬৯ সালের কাস্টমস আইন দিয়ে আমদানি-রপ্তানি কার্যক্রম চলছে।\n', '\n', 'বর্তমানের আয়কর অধ্যাদেশও ১৯৮৪ সালের। এ ক্ষেত্রেও নতুন আইন প্রণয়নের সিদ্ধান্ত নেওয়া হয়েছিল ১০ বছর আগে। ইতিমধ্যে আয়কর আইনের ইংরেজি সংস্করণ প্রস্তুত করা হয়েছে। এখন বাংলা সংস্করণের উদ্যোগ নিয়েছে এনবিআর। পুরো আইনটির চূড়ান্ত খসড়া প্রস্তুত করার জন্য একজন বেসরকারি পরামর্শকও নিয়োগ দেওয়া হয়েছে। এনবিআর সূত্রে জানা গেছে, আগামী বাজেটের আগেই চূড়ান্ত খসড়া মন্ত্রিসভায় অনুমোদনের জন্য পাঠানো হবে। এর পাশাপাশি আগামী অর্থবছরের (২০১৯-২০) শুরুতে অর্থাৎ জুলাই-আগস্ট মাসের দিকে জাতীয় সংসদে নতুন আয়কর আইনটি পাসের জন্য উত্থাপন করা হবে। আইনটি পাস হলে ২০২০-২১ অর্থবছর থেকে তা চালু করার চিন্তাভাবনা করছে এনবিআর।\n', '\n', 'ঢাকা চেম্বারের সাবেক সভাপতি আবুল কাশেম খান প্রথম আলোকে বলেন, নতুন সরকারের কাছে প্রত্যাশা হলো, শুল্ক, কর ও ভ্যাট আইন দ্রুত বাস্তবায়ন করা হোক। ব্যবসায়ীদের দাবি অনুযায়ী, নতুন আইনে একাধিক ভ্যাট হার করা হচ্ছে। কাস্টমস আইন ও আয়কর আইনেও ব্যবসায়ীদের মতামতের প্রতিফলন থাকা উচিত। আইনগুলো এমনভাবে করতে হবে যেন ব্যবসা-বাণিজ্য সহজ হয়, ব্যবসায়ীরা সহজে শুল্ক-কর দিতে পারেন, কোনো হয়রানির মুখে না পড়তে হয়।\n', '\n', 'করদাতা বাড়ছে না\n', '\n', 'রাজস্ব আদায় বাড়লেও ১০ বছরে করদাতার সংখ্যা খুব বেশি বাড়েনি। ২০০৯-১০ সালে ১১ লাখ কর শনাক্তকরণ নম্বরধারী (টিআইএনধারী) বার্ষিক রিটার্ন জমা দিয়েছেন। ১০ বছর পর এসে এই সংখ্যা বেড়ে দাঁড়িয়েছে মাত্র ১৭ লাখে। ১০ বছরে প্রকৃত রিটার্ন জমাকারী করদাতা বেড়েছে মাত্র ৬ লাখ। আবার তাঁদের অনেকেই ‘শূন্য’ রিটার্ন বা ন্যূনতম কর দেন। এখন সারা দেশে ৩৭ লাখের বেশি টিআইএনধারী আছে।\n', '\n', 'চলতি অর্থবছরে এনবিআরকে ২ লাখ ৯৬ হাজার ২০১ কোটি টাকার শুল্ক-কর আদায়ের লক্ষ্য দেওয়া হয়েছে। এনবিআরের সাময়িক হিসাবে, অর্থবছরের প্রথম ছয় মাসে (জুলাই-ডিসেম্বর) রাজস্ব আদায় হয়েছে ১ লাখ ১ হাজার ৮০০ কোটি টাকা। এই সময়ে আদায়ের লক্ষ্য ছিল ১ লাখ ২৬ হাজার কোটি টাকা। ছয় মাসেই রাজস্ব আদায়ে ঘাটতি ২৪ হাজার কোটি টাকার বেশি। ছয় মাসে এনবিআর আদায় করতে পেরেছে পুরো বছরের লক্ষ্যে মাত্র ৩৪ শতাংশ। লক্ষ্য অর্জনে আগামী ছয় মাসে দ্বিগুণ হারে রাজস্ব আদায় করতে হবে।\n', '\n', '\ufeffঢাকা–চট্টগ্রামে জমি থাকলে ঋণ\n', '\n', '\n', '\n', 'নিজের নামে নিষ্কণ্টক জমি থাকলেই মিলবে বাড়ি তৈরির জন্য ঋণ। তবে সবার জন্য বা সারা দেশের জন্য এ ঋণ নয়। ঢাকা ও চট্টগ্রাম মহানগর এলাকায় যাঁদের জমি আছে, সরল সুদে ঋণ পাবেন শুধু তাঁরাই। দুই নগরীর জমির মালিকদের জন্য টাকা নিয়ে বসে আছে বাংলাদেশ হাউস বিল্ডিং ফাইন্যান্স করপোরেশন (বিএইচবিএফসি)। সংস্থাটি ঋণপণ্যটির নাম দিয়েছে ‘নগরবন্ধু’।\n', '\n', 'নিজের জমিতে বাড়ি তৈরির জন্য একা কেউ ঋণ নিতে চাইলে সর্বোচ্চ ১ কোটি টাকা পাবেন। কয়েকজন মিলে দল বা গ্রুপ করে বাড়ি করতে চাইলে প্রত্যেককে দেওয়া হবে ৬০ লাখ টাকা করে। যেমন ৫ কাঠা জমির মালিকানা যদি হয় পাঁচজনের নামে, বাড়ি তৈরির জন্য প্রত্যেককে ৬০ লাখ টাকা করে অর্থাৎ মোট ৩ কোটি টাকা ঋণ দেওয়া হবে। ঋণের সরল সুদের হার ৯ শতাংশ। চক্রবৃদ্ধি অর্থাৎ সুদের ওপর সুদ আরোপ করা হবে না।\n', '\n', 'বিএইচবিএফসির ব্যবস্থাপনা পরিচালক (এমডি) দেবাশীষ চক্রবর্ত্তী গত বৃহস্পতিবার প্রথম আলোকে বলেন, নগরবন্ধু চালু হয়েছে বেশি দিন হয়নি। মাত্র দেড় বছর। এরই মধ্যে এ ঋণের ব্যাপক সাড়া পাওয়া যাচ্ছে। বিএইচবিএফসির যেসব ঋণপণ্য রয়েছে, তার মধ্যে দ্বিতীয় সর্বোচ্চ ঋণ যায় নগরবন্ধুর মাধ্যমে।\n', '\n', 'বিএইচবিএফসি সূত্রে জানা গেছে, নগরবন্ধুর ঋণের মেয়াদ ৫, ১০, ১৫ ও ২০ বছর। বিএইচবিএফসির সঙ্গে ঋণগ্রহীতা বা গ্রহীতাদের আলোচনা সাপেক্ষে মেয়াদের বিষয়টি ঠিক হবে। তবে পুরো ঋণের টাকায় বাড়ি তৈরি করা যাবে না। বাড়ি তৈরির জন্য মোট যত টাকা বিনিয়োগ হবে, তার ২০ শতাংশ থাকতে হবে ঋণগ্রহীতার।\n', '\n', 'ঋণ দেওয়ার ক্ষেত্রে অবশ্য কিছু শর্ত বিবেচনা করবে বিএইচবিএফসি। যেমন ঋণের আবেদনকারীর বয়স হতে হবে ১৮ থেকে ৬৫ বছর। একক ঋণের ক্ষেত্রে ৬৫ বছরের বেশি বয়সীরা ঋণ পাবেন না। তবে ছেলে, মেয়ে, আত্মীয়স্বজন রয়েছেন—এমন গ্রুপ ঋণের ক্ষেত্রে ৬৫ বছরের বেশি বয়সীরাও ঋণ পাওয়ার যোগ্য হবেন।\n', '\n', 'আবেদনকারী চাকরিজীবী হলে আবেদনপত্রের নির্দিষ্ট পাতায় বেতন সনদ এবং ব্যবসায়ী হলে ট্রেড লাইসেন্স ও আয়ের হলফনামা দাখিল করতে হবে। আবেদনকারী বিদেশে থাকলে বিদেশে যে কোম্পানিতে তিনি চাকরি করেন, সে প্রতিষ্ঠান থেকে একটি সনদ আনতে হবে। সনদসহ প্রয়োজনীয় কাগজপত্র সত্যায়িত করতে হবে পররাষ্ট্র মন্ত্রণালয় থেকে।\n', '\n', 'নিজস্ব আয় না থাকলেও ঋণের আবেদন করা যাবে। সে ক্ষেত্রে আবেদনকারীর উপার্জনশীল পিতা-মাতা, স্বামী-স্ত্রী, ছেলে-মেয়েকে জামিনদার হতে হবে। ঋণ অনুমোদন হওয়ার পর প্রস্তাবিত বন্ধকি জমির পরিচয়সহ নামফলক লাগাতে হবে নির্মীয়মাণ বাড়ির সামনে।\n', '\n', 'দেবাশীষ চক্রবর্ত্তী আরও বলেন, ভবিষ্যতে পরিকল্পিত নগরী হিসেবে গড়ে উঠবে ঢাকার উপকণ্ঠের পূর্বাচল। রাজউক ইতিমধ্যে পূর্বাচলে বাড়ি তৈরির জন্য অনুমোদন দিতে শুরু করেছে। পূর্বাচলে যাঁদের বাড়ি করার উপযোগী জমি আছে, ‘নগরবন্ধু’ ঋণের জন্য তাঁরা এখনই আবেদন করতে পারবেন।\n', '\n', 'অর্থ মন্ত্রণালয়ের আর্থিক প্রতিষ্ঠান বিভাগের সঙ্গে সরকারি বাণিজ্যিক ব্যাংক ও আর্থিক প্রতিষ্ঠানের মতো বিএইচবিএফসিরও বার্ষিক কর্মসম্পাদন চুক্তি (এপিএ) রয়েছে। সে অনুযায়ী চলতি ২০১৮-১৯ অর্থবছরে নগরবন্ধু ঋণ দেওয়ার লক্ষ্যমাত্রা ১৫০ কোটি টাকা।\n', '\n', 'বিএইচবিএফসি সূত্রে জানা গেছে, ছয় মাসে (জুলাই-ডিসেম্বর) ৬৯ কোটি ৭২ লাখ টাকা নগরবন্ধু ঋণ দেওয়া হয়েছে, বার্ষিক হিসাবে যে অর্জন ৯২ দশমিক ৯৬ শতাংশ। আর ছয় মাসে ঋণ পেয়েছেন ১৬৮ জন। আগের ২০১৭-১৮ অর্থবছরে ২০৮ জন গ্রহীতা নগরবন্ধু ঋণ পেয়েছেন ১১৪ কোটি ৩৪ লাখ টাকা। বেশির ভাগেরই ঋণের মেয়াদ ২০ বছর।\n', '\n', 'নগরবন্ধুর গ্রাহক ঢাকার  মো. রোকন উদ্দিন। পেশায় ব্যাংকার। ঢাকার উত্তরার আজমপুরে নিজের জমিতে বাড়ি তৈরির জন্য বিএইচবিএফসি থেকে তিনি ঋণ নেন ৯৮ লাখ টাকা। গত বৃহস্পতিবার মুঠোফোনে জানতে চাইলে প্রথম আলোকে রোকন উদ্দিন বলেন, ২০ বছর মেয়াদে ৯ শতাংশ সুদে তিনি ঋণ নিয়েছেন। জমির মালিকানার সঠিকতা যাচাইয়ের পাশাপাশি প্রয়োজনীয় সব শর্ত পূরণ করায় সংস্থাটি খুব সহজেই ঋণ দিয়েছে।\n', '\n', '\n', '\ufeffচালের দাম অকারণে বেড়েছে\n', '\n', '\n', 'চালের মূল্যবৃদ্ধির কোনো কারণ খুঁজে পায়নি বাংলাদেশ ট্যারিফ কমিশনের (বিটিসি) দ্রব্যমূল্য মনিটরিং সেল। বাণিজ্য মন্ত্রণালয়ের নির্দেশে সংস্থাটি এক প্রতিবেদনে বলেছে, চালের উৎপাদন বেড়েছে। বিশ্ববাজারের দরও আগের চেয়ে কম। ফলে স্থানীয় বাজারে চালের দাম বাড়ার কোনো যৌক্তিক কারণ নেই।\n', '\n', 'বিটিসি সম্প্রতি তাদের প্রতিবেদন বাণিজ্য মন্ত্রণালয়ে পাঠিয়েছে। এতে অভ্যন্তরীণ উৎপাদন, আমদানি, আন্তর্জাতিক বাজারে দাম ও অন্যান্য বিষয় বিশ্লেষণ করা হয়েছে। প্রতিবেদনে সরবরাহ ও দাম স্থিতিশীল রাখতে বাজারে নজরদারি বাড়ানোর পরামর্শ দেওয়া হয়।\n', '\n', 'এদিকে ঢাকার পাইকারি বাজারে নির্বাচনের আগে ও পরে চালের দাম কেজিপ্রতি তিন-চার টাকা বেড়ে যাওয়ার পর এখন তা এক টাকা কমেছে। যদিও এর কোনো সুফল পাননি ক্রেতারা। কারণ, খুচরা বাজারে দাম কমেনি। বিক্রেতারা বলছেন, মিলমালিকদের সঙ্গে খাদ্য ও বাণিজ্যমন্ত্রীর বৈঠকের পর মূলত চালের দাম বাড়ার প্রবণতা বন্ধ হয়েছে। রাজধানীর কারওয়ান বাজারের চালের আড়তের মালিক লোকমান হোসেন প্রথম আলোকে বলেন, নির্বাচনের আগে ও পরে মিলমালিকেরা চালের দাম বাড়াচ্ছিলেন। সেটা বন্ধ হয়েছে।\n', '\n', 'ভোটের পর ১০ জানুয়ারি নতুন খাদ্যমন্ত্রী সাধন চন্দ্র মজুমদার ও বাণিজ্যমন্ত্রী টিপু মুনশি মিলমালিক ও ধান ব্যবসায়ীদের সঙ্গে এ নিয়ে বৈঠক করেন। সেখানে ব্যবসায়ীরা দাম কমানোর আশ্বাস দিয়েছিলেন। এরপর বড় মিলগুলো কেজিতে এক টাকা কমায়। দেশের চালের বাজার এখন বড় দখলে রাখছে তীর, রশিদ, মঞ্জুর, বিশ্বাস, এরফান, সাগর, মোজাম্মেলসহ কয়েকটি ব্র্যান্ড।\n', '\n', 'খুচরা বাজারে দাম আগের মতোই। যতটুকু বেড়েছিল, তা আর কমেনি। খুচরা বাজারে এখন প্রতি বস্তা ভালো মানের সরু মিনিকেট চাল ২ হাজার ৭০০ থেকে ২ হাজার ৭৫০ টাকায় বিক্রি হচ্ছে। এতে কেজিপ্রতি দর পড়ে ৫৪-৫৫ টাকা। অবশ্য বস্তা না নিয়ে কেজি দরে কিনতে গেলে বিক্রেতারা ৫৬-৫৮ টাকা চাইছেন। অন্যদিকে মাঝারি মানের বিভিন্ন চাল ৪৪-৪৮ টাকা কেজি দরে বিক্রি হচ্ছে। আর ভালো মানের মোটা চাল খুচরা বাজারে ৪০ টাকা।\n', '\n', 'বাণিজ্য মন্ত্রণালয় সূত্রে পাওয়া ট্যারিফ কমিশনের প্রতিবেদনে দেখা যায়, ২০১৭-১৮ অর্থবছরে চালের উৎপাদন বেড়েছে ৭ শতাংশ বা ২৪ লাখ ৭৪ হাজার টন। ফলে মোট উৎপাদন দাঁড়িয়েছে ৩ কোটি ৬২ লাখ ৭৯ হাজার টন।\n', '\n', 'ট্যারিফ কমিশনের হিসাবে ২০১৭-১৮ অর্থবছরে ৪২ লাখ টনের বেশি চাল আমদানি হয়েছে। আগের বছর হয়েছিল মাত্র ১ লাখ ৮৮ হাজার টন। দেশে উৎপাদন বাড়ায় সরকার চাল আমদানির ওপর কর বাড়িয়ে দিয়েছে, যা এখন মোট ২৮ শতাংশ। ফলে চলতি অর্থবছরের প্রথম ছয় মাসে চাল আমদানি কমে ১ লাখ ৮০ হাজার টনে দাঁড়িয়েছে।\n', '\n', 'জানতে চাইলে মোহাম্মদপুরের কৃষি মার্কেটকেন্দ্রিক একজন আমদানিকারক ও আড়তমালিক বলেন, কয়েকটি বড় মিলের মালিকেরা পরামর্শ করে বাজার নিয়ন্ত্রণ করেন। ধান মজুত রাখতে ব্যাংকঋণের বিপরীতে সুদ পরিশোধ করতে হয় বলে তাঁরা মৌসুমের শেষ দিকে দাম বাড়াতে চাইছিলেন। এটাই সাম্প্রতিক মূল্যবৃদ্ধির কারণ।\n', '\n', 'ভোক্তা অধিকার সংগঠন কনজ্যুমারস অ্যাসোসিয়েশন অব বাংলাদেশের (ক্যাব) সভাপতি ও সাবেক বাণিজ্যসচিব গোলাম রহমান বলেন, চালের দাম বাড়ানোটা কারসাজি ছাড়া কিছুই নয়। ব্যবসায়ীরা নির্বাচনের সময় পরিবহন বন্ধ থাকা ও সরকারের ক্রয়কে কারণ হিসেবে দেখিয়েছিলেন। এগুলো খোঁড়া যুক্তি। আসলে বাজারে যারা বড় সরবরাহকারী, তারা দাম বাড়িয়ে দিলে অন্যরা সেটা অনুসরণ করে। অকারণে কারা দাম বাড়িয়েছে, তাদের বিরুদ্ধে সরকারের ব্যবস্থা নেওয়া উচিত।\n', '\n', '\ufeffচালের পর এবার ডাল ও ডিমের দর বাড়তি\n', '\n', '\n', '\n', 'চালের বাড়তি দরের মধ্যে নিম্ন আয়ের মানুষের জন্য দুঃসংবাদ নিয়ে এল ডাল ও ডিমের দাম। খুচরা বাজারে মসুর, অ্যাংকর ও ছোলার দাম বেড়েছে। ফার্মের মুরগির ডিমের দামও চড়া। ফলে চাপে পড়ছে গরিব মানুষ। তাদের অতিপ্রয়োজনীয় কয়েকটি মূল খাদ্যপণ্যের পেছনে ব্যয় বেড়ে গেছে।\n', '\n', 'নির্বাচনের আগে ও পরে বাজারে চালের দাম তিন থেকে চার টাকা বেড়েছিল। গেল সপ্তাহে মোটা ও মাঝারি দানার মসুর ডালের দাম কেজিতে ৮-১০ টাকা বেড়েছে। অন্যদিকে ডিমের দাম হালিতে ৩ টাকা বেড়ে ৩৫ টাকায় উঠেছে। হাঁসের ডিমের হালি ৫ টাকা বেড়ে ৫০ টাকায় উঠেছে।\n', '\n', 'অবশ্য বাজারে সবজি ও মসলাজাতীয় পণ্য বেশ কম দরেই বিক্রি হচ্ছে। বেশির ভাগ সবজি পাওয়া যাচ্ছে ২০-৪০ টাকা কেজির মধ্যে। কাঁচা মরিচের কেজিপ্রতি দর ৪০ থেকে ৬০ টাকা। পেঁয়াজের দর কেজিতে ২০-৩০ টাকা।\n', '\n', 'নির্বাচনের আগে ও পরে সরবরাহে বিঘ্ন ও সরকারিভাবে সংগ্রহ শুরু হওয়ায় চালের দাম বেড়েছিল বলে জানিয়েছিলেন ব্যবসায়ীরা। ১১ জানুয়ারি নতুন বাণিজ্যমন্ত্রী টিপু মুনশি মিলমালিকদের সঙ্গে বৈঠকের কথা উল্লেখ করে আশা প্রকাশ করেন যে চালের দাম এক সপ্তাহের মধ্যে কমে যাবে।\n', '\n', 'ঢাকার বাবুবাজার-বাদামতলীর চালের আড়তমালিক কাওসার রহমান প্রথম আলোকে বলেন, সরু মিনিকেট চালের দর চার টাকা বেড়েছিল, এখন মিলগুলো এক টাকা কমিয়ে দাম বলছে। মাঝারি বিআর-৮ ও মোটা চাল তিন টাকা বেড়েছিল। তা-ও একই হারে কমেছে।\n', '\n', 'মিরপুরের দক্ষিণ মণিপুর এলাকার একটি অংশে নিম্ন আয়ের মানুষের বাস। সেখানে মোটা চাল বিক্রি হচ্ছে কেজিপ্রতি ৪০ টাকা, যা আগে ৩৬-৩৭ টাকা ছিল। ফলে ওই এলাকার নিম্ন আয়ের মানুষকে মোটা চালে তিন টাকার মতো বাড়তি দিতে হচ্ছে।\n', '\n', 'মসুরের মধ্যে অস্ট্রেলিয়া থেকে আমদানি করা মাঝারি দানা ও কানাডার মোটা দানার ডালের ক্রেতা মূলত সীমিত আয়ের মানুষ। বাজারে মোটা ও মাঝারি দানার মসুর ডাল কেজিতে ৮-১০ টাকা বাড়িয়ে ৫৫-৬০ টাকা, মাঝারি দানা ৭০ টাকা ও সরু দানা মানভেদে ১০০-১২০ টাকা চান খুচরা বিক্রেতারা। অ্যাংকর ডাল এলাকাভেদে ৫০-৬০ টাকা কেজি চাওয়া হচ্ছে, যা আগের চেয়ে ৫ টাকা বেশি। ছোলার দামও ৫ টাকা বাড়িয়ে ৭৫ টাকা কেজি চাইছেন বিক্রেতারা।\n', '\n', 'অবশ্য ডালের অন্যতম আমদানিকারক চট্টগ্রামের বিএসএম গ্রুপের চেয়ারম্যান আবুল বশর চৌধুরী প্রথম আলোকে বলেন, পাইকারি বাজারে দাম এতটা বাড়েনি। তাঁর তথ্য অনুযায়ী পাইকারি বাজারে অস্ট্রেলিয়া ও কানাডার মসুর ডাল ও অ্যাংকর ডাল কেজিপ্রতি তিন টাকার মতো বেড়েছে। তিনি বলেন, অনেক দিন বিশ্ববাজারে ডালের দর ব্যাপক কম ছিল। এখন তা বাড়ছে। টাকার বিপরীতে মার্কিন ডলারের দাম বেড়ে যাওয়ায় খরচ বেড়েছে বলেও উল্লেখ করেন তিনি।\n', '\n', '\ufeffঋণ মিলবে ভালো রেটিংয়ে\n', '\n', '\n', '\n', '\n', 'ব্যাংকের ঋণ কারা পাবে, এ জন্য একটি পূর্ণাঙ্গ নীতিমালা প্রণয়ন করেছে বাংলাদেশ ব্যাংক। নতুন এ নীতিমালায় বলা হয়েছে, ঋণ আবেদন পেলে ব্যাংক ওই গ্রাহকের পরিমাণ ও গুণগত সক্ষমতা মূল্যায়ন করে একটি রেটিং করবে। এই রেটিংয়ে কোনো গ্রাহক ৮০-এর বেশি নম্বর পেলে তাকে এক্সিলেন্ট (চমৎকার) ও ৭০–এর বেশি এবং ৮০–এর কম নম্বর পেলে গুড (ভালো) রেটিং পাবে। ‘চমৎকার’ ও ‘ভালো’ রেটিংধারী গ্রাহকেরাই কেবল নতুন ঋণ পাবে।\n', '\n', 'আর ৬০–এর বেশি এবং ৭০–এর কম নম্বর পেলে মার্জিনাল (প্রান্তিক) এবং ৬০–এর নিচে নম্বর পেলে আন–অ্যাকসেপ্টেবল (অগ্রহণযোগ্য) রেটিং দেওয়া হবে। ‘প্রান্তিক’ গ্রাহকের ঋণের ক্ষেত্রে অত্যধিক সতর্ক থাকতে হবে ব্যাংকগুলোকে। ‘অগ্রহণযোগ্য’ রেটিংধারী গ্রাহককে কোনো পরিস্থিতিতেই নতুন ঋণ দেওয়া যাবে না। আগামী জুলাই থেকে কার্যকর হবে এ নীতিমালা।\n', '\n', 'গতকাল বৃহস্পতিবার রাজধানীর মিরপুরে বাংলাদেশ ইনস্টিটিউট অব ব্যাংক ম্যানেজমেন্ট (বিআইবিএম) মিলনায়তনে ‘ইন্টারনাল ক্রেডিট রিস্ক রেটিং সিস্টেম’ নীতিমালার উদ্বোধন করেন গভর্নর ফজলে কবির। অনুষ্ঠানে সভাপতিত্ব করেন বাংলাদেশ ব্যাংকের ডেপুটি গভর্নর আহমেদ জামাল। এ সময় অন্যদের মধ্যে উপস্থিত ছিলেন আর্থিক প্রতিষ্ঠান বিভাগের সচিব মো. আসাদুল ইসলাম, বাংলাদেশ ব্যাংকের নির্বাহী পরিচালক ও বিআইবিএমের মহাপরিচালক মো. আবদুর রহিম, অ্যাসোসিয়েশন অব ব্যাংকার্স বাংলাদেশের চেয়ারম্যান সৈয়দ মাহবুবুর রহমান প্রমুখ।\n', '\n', ' নতুন এই নীতিমালা ব্যাংক খাতের খেলাপি ঋণ কমিয়ে আনতে সহায়ক হবে বলে মন্তব্য করেন ফজলে কবির। তিনি বলেন, আগের নীতিমালায় একটি ঋণ ঝুঁকি নিরূপণে একটি টেমপ্লেট ব্যবহার করা হতো। তবে নতুন নীতিমালায় ভিন্ন ভিন্ন খাতের প্রতিষ্ঠানের জন্য ভিন্ন ভিন্ন টেমপ্লেট রয়েছে।\n', '\n', 'ঋণগ্রহীতা যাতে সময়মতো ঋণ পরিশোধ করতে পারে, সে বিষয়ে ব্যাংকগুলোকে সহযোগিতামূলক ভূমিকা রাখতে পরামর্শ দিয়েছেন বাংলাদেশ ব্যাংকের গভর্নর। গ্রাহকের ব্যবসাপ্রতিষ্ঠানে কোনো সমস্যা হলো কি না, সেদিকে খেয়াল রাখার পরামর্শ দিয়ে গভর্নর বলেন, ‘ব্যাংকগুলোর কেবল ঋণ আদায়ের একমুখী প্রত্যাশা থাকলে চলবে না। গ্রাহকের সুবিধা-অসুবিধাও দেখতে হবে।’\n', '\n', 'গ্রাহকের সুখ-দুঃখে ব্যাংক পাশে থাকলে উভয়ই লাভবান হবে বলে মনে করেন ফজলে কবির। তিনি বলেন, ‘এটা ব্যাংক ও গ্রাহকের জন্য একটি “উইন উইন সিচুয়েশন” হবে। গ্রাহক নিজে থেকে সব ঋণ পরিশোধ করে দেবে—এমনটা আশা করলে হবে না। দরকার তাদের সহযোগিতা করা এবং যত্ন নেওয়া। আপনারা ইতিমধ্যে এ ধরনের কাজ করেছেনও। এই সানুগ্রহ বাড়াতে হবে ব্যাংকের সর্বত্র—প্রধান কার্যালয় থেকে শাখা পর্যায়ে। যাতে ঋণগ্রহীতা কোনো ধরনের সমস্যায় না পড়ে। তবে ঋণের গুণগত মান নিশ্চিত করতে হবে এবং ঋণটা সঠিক খাতে ব্যবহৃত হচ্ছে কি না, সেটাও নিশ্চিত করতে হবে।’\n', '\n', 'আর্থিক প্রতিষ্ঠান বিভাগের সচিব আসাদুল ইসলাম বলেন, ‘দেশের অর্থনীতি দ্রুতগতিতে এগিয়ে যাচ্ছে। উন্নয়নের এই গতি ধরে রাখতে হলে বেসরকারি খাতের উন্নয়ন দরকার। ব্যাংকগুলো যদি গুণগত ও পরিমাণগত সক্ষমতা মূল্যায়ন করে ঋণ দেয়, তাহলে ঋণ পরিশোধে বড় ধরনের উন্নয়ন ঘটবে।’\n', '\n', '\n', '\ufeffঘুরে দাঁড়াচ্ছে আবাসন খাত\n', '\n', '\n', '\n', 'জাতীয় সংসদ নির্বাচনের সময়টুকু বাদ দিলে ছয় মাস ধরে আবাসন ব্যবসায় ইতিবাচক ধারা ফিরতে শুরু করেছে। ক্রেতারা ফ্ল্যাটের খোঁজখবর নিচ্ছেন। বুকিং দিচ্ছেন। ফলে প্রতিষ্ঠানভেদে ব্যবসা বেড়েছে ১৫ থেকে ২৫ শতাংশ।\n', '\n', 'আবাসন খাতের একাধিক ব্যবসায়ীর সঙ্গে কথা বলে জানা যায়, বর্তমানের ইতিবাচক ধারাটি অব্যাহত থাকলে চলতি বছর আবাসন খাত ভালোভাবে ঘুরে দাঁড়াতে পারবে। সে জন্য অবশ্য ফ্ল্যাটের নিবন্ধন খরচ কমানোর পাশাপাশি স্বল্প সুদে দীর্ঘমেয়াদি গৃহঋণের ব্যবস্থা ও সেকেন্ডারি বাজার গড়ে তুলতে সরকারকে উদ্যোগ নিতে হবে। এসব ব্যবস্থা করা গেলে ফ্ল্যাট কিনতে সাধারণ মানুষ আরও বেশি আগ্রহী হবেন। সেটি হলেই দেশের আবাসন খাতে সুদিন ফিরবে। পাশাপাশি আবাসন খাতের সঙ্গে রড, সিমেন্ট, কেব্\u200cলস, পেইন্টস, টাইলস, স্যানিটারিসহ ২৬৯টি খাতের ব্যবসাও বাড়বে।\n', '\n', '২০১২ সালে আবাসন খাতে মন্দা শুরু হয়। পরের বছর টানা রাজনৈতিক অস্থিরতার কারণে সেটি ভয়াবহ আকার ধারণ করে। সে সময় ফ্ল্যাটের মূল্য কমিয়েও ক্রেতা খুঁজে পায়নি অনেক প্রতিষ্ঠান। কিস্তি দিতে না পারায় অনেক ফ্ল্যাটের ক্রেতা বুকিং বাতিলও করেছেন। সেই অস্থির সময় পার করে ২০১৬ সালের দিকে পরিস্থিতি কিছুটা ভালো হলেও সংকট কাটেনি। তবে গত বছরের মাঝামাঝি সরকারি কর্মচারীদের ৫ শতাংশ সুদে গৃহঋণ দেওয়ার ঘোষণা আসে। তারপরই ব্যবসা বাড়তে থাকে।\n', '\n', 'এ বিষয়ে আবাসন ব্যবসায়ীদের সংগঠন রিয়েল এস্টেট অ্যান্ড হাউজিং অ্যাসোসিয়েশন অব বাংলাদেশের (রিহ্যাব) সহসভাপতি কামাল মাহমুদ প্রথম আলোকে বলেন, সরকারি কর্মচারীদের জন্য ৫ শতাংশ সুদে দীর্ঘমেয়াদি ঋণ সুবিধা দেওয়ার ঘোষণার পর থেকে রেডি ফ্ল্যাটের চাহিদা বেড়ে গেছে। সব মিলিয়ে গত ছয় মাসে আবাসন প্রতিষ্ঠানগুলোর ব্যবসা ২০-২৫ শতাংশ বেড়েছে। তিনি বলেন, মাঝে দীর্ঘদিন বাজে সময় যাওয়ার কারণে ফ্ল্যাটের দাম সংশোধন হয়েছে। ফ্ল্যাটের দাম যৌক্তিক পর্যায়ে চলে এসেছে। এতে সাধারণ মানুষ উপকৃত হবেন।\n', '\n', 'দেশের স্বনামধন্য আবাসন প্রতিষ্ঠানের একটি কনকর্ড। গত বছরের জুন থেকে ব্যবসা ভালো যাচ্ছে তাদের। এই সময়ে বেশ কয়েকটি নতুন প্রকল্প হাতে নিয়েছে প্রতিষ্ঠানটি। সেসব প্রকল্পের ফ্ল্যাট বুকিং নেওয়াও শুরু হয়েছে।\n', '\n', 'বিষয়টি নিশ্চিত করে প্রতিষ্ঠানটির ঊর্ধ্বতন কর্মকর্তা তারেকুল আলম গত বৃহস্পতিবার প্রথম আলোকে বলেন, সংসদ নির্বাচনের সময়টি বাদ দিলে গত ছয় মাসে ফ্ল্যাট বিক্রি ১৫-২০ শতাংশ পর্যন্ত বেড়েছে। রড, সিমেন্টসহ অন্যান্য নির্মাণসামগ্রীর মূল্য বৃদ্ধি পাওয়ায় ফ্ল্যাটের দাম ৫-১০ শতাংশ বেড়েছে বলেও জানান তিনি।\n', '\n', 'আবাসন প্রতিষ্ঠান র\u200c্যাংগসের ব্যবসাও গত কয়েক মাসে বেড়েছে। বিষয়টি নিশ্চিত করে প্রতিষ্ঠানটির বিপণন বিভাগের উপব্যবস্থাপক সাফাকাত রহমান প্রথম আলোকে বলেন, ‘আমাদের সারা বছরই কিছু না-কিছু ফ্ল্যাট বিক্রি হয়। তবে গত দু-তিন মাসে সেটি আরও বেড়েছে। সামনের দিনগুলোতে ব্যবসা আরও বাড়বে বলেই আমাদের প্রত্যাশা।’\n', '\n', 'সাফাকাত রহমান আরও বলেন, গৃহঋণ নিয়ে কিছু সীমাবদ্ধতা আছে। ১ কোটি ২০ লাখ টাকার বেশি কোনো ব্যাংক ও আর্থিক প্রতিষ্ঠান গৃহঋণ দেয় না। তবে ভালো ফ্ল্যাট কিনতে চাইলে এই টাকায় হচ্ছে না। তা ছাড়া দীর্ঘদিন হয়ে গেলেও পূর্বাচল প্রকল্পের কাজ শেষ করতে পারেনি রাজউক। প্রকল্পটি শেষ হলে আবাসন প্রতিষ্ঠানগুলো নতুন নতুন প্রকল্প নিতে পারত। তাতে অনেক মানুষের জন্য আবাসন নিশ্চিত করা অনেকটা সহজ হতো। এসব বিষয়ে কার্যকর উদ্যোগ নেওয়া প্রয়োজন।\n', '\n', 'আবাসন খাতের কয়েকজন উদ্যোক্তা জানান, রাজধানীতে একটি আবাসন প্রকল্পের অনুমোদন নিতে গেলে ১৬টি সরকারি সংস্থার ছাড়পত্র নিতে হয়। প্রতিটি দপ্তরে ঘুরে একটি প্রকল্প অনুমোদনে এক থেকে দেড় বছর লেগে যায়। দীর্ঘদিন ধরে রাজউকে একটি ওয়ান স্টপ সার্ভিস সেল করার দাবি করে আসছে রিহ্যাব। মন্ত্রণালয়ে একাধিকবার এ বিষয়ে বৈঠক হলেও এখনো কাজের কাজ কিছু হয়নি।\n', '\n', 'জানতে চাইলে রিহ্যাবের সহসভাপতি কামাল মাহমুদ বলেন, ‘ছয় বছর ধরে ওয়ান স্টপ সার্ভিসের জন্য আমরা চেষ্টা করছি। কিন্তু কোনো কাজ হয়নি। প্রকল্প অনুমোদনের জন্য ১৬টি ছাড়পত্র নিতে বড় প্রকল্পের ক্ষেত্রে কয়েক বছর লেগে যায়। টাকাপয়সাও লাগে। তাতে করে প্রকল্পের ব্যয় বাড়ে, যা কিনা শেষ পর্যন্ত ভোক্তার ঘাড়ে গিয়ে চাপে। কিন্তু ওয়ান স্টপ সার্ভিস চালু করা হলে আবাসন ব্যবসায়ীদের পাশাপাশি ভোক্তারাও স্বস্তি পেতেন।’\n', '\n', 'এদিকে ছয় মাস ধরে ব্যবসা ভালো হলেও স্বল্প সুদে দীর্ঘমেয়াদি ঋণ না পেলে আবাসন খাত কখনোই ঘুরে দাঁড়াতে পারবে না বলে মন্তব্য করেন রিহ্যাবের আরেক সহসভাপতি লিয়াকত আলী ভূঁইয়া। তিনি প্রথম আলোকে বলেন, ৫-৭ শতাংশ সুদে ২০-২৫ বছরের জন্য গৃহঋণ পেলে সাধারণ মানুষ ভাড়ার টাকায় ফ্ল্যাট কিনতে পারবেন। বিশ্বের বিভিন্ন দেশেই এমন সুবিধা আছে। তা ছাড়া সরকার তো বিভিন্ন খাতেই কোটি কোটি টাকা ভর্তুকি দিয়ে থাকে। সাধারণ মানুষের আবাসন সমস্যা নিরসনে ভর্তুকি দিয়ে হলেও স্বল্প সুদে দীর্ঘমেয়াদি গৃহঋণ দিতে পারে সরকার।\n', '\n', 'রিহ্যাবের সহসভাপতি লিয়াকত আলী ভূঁইয়া আরও বলেন, আবাসন খাতে সুদিন ফিরিয়ে আনতে হলে রেজিস্ট্রেশন বা নিবন্ধন ব্যয় ১৬ শতাংশ থেকে ৬-৭ শতাংশে নামিয়ে আনতে হবে। এটি হলে সাধারণ মানুষের ওপর চাপ কমবে, অনেকেই ফ্ল্যাট কিনতে পারবেন। সরকারের রাজস্বও বাড়বে। তিনি আরও বলেন, পুরোনো ফ্ল্যাটের বেচাকেনাকে উৎসাহিত করতে আবাসন খাতে সেকেন্ডারি মার্কেট গড়ে তোলা দরকার। সে জন্য সরকারকে একটি কাজ করতে হবে। সেটি হলো, পুরোনো ফ্ল্যাটের রেজিস্ট্রেশন খরচ সর্বনিম্ন পর্যায়ে নামিয়ে আনতে হবে।\n', '\n', '\ufeffঅনলাইনে আবাসন মেলা শুরু\n', '\n', '\n', 'নিজের কষ্টের উপার্জনে জমি কিংবা ফ্ল্যাট কিনতে চান? ভাবছেন—কীভাবে কী করবেন? আপনার কাজটি সহজ করে দিতে প্রথম আলো আয়োজন করেছে অনলাইন আবাসন মেলার। সে জন্য আপনার স্মার্টফোন বা কম্পিউটারে প্রথম আলোর ওয়েবসাইটে যেতে হবে। সেখানে থাকা জমি ও ফ্ল্যাটের বিশাল সমাহার থেকে সহজেই বেছে নিতে পারবেন আপনার পছন্দের ঘরটি।\n', '\n', 'আজ বুধবার থেকে শুরু হচ্ছে দেশের প্রথম অনলাইন আবাসন মেলা। ‘ঘরে বসেই ঘর খুঁজুন’ শিরোনামের এ মেলার প্রধান পৃষ্ঠপোষক বহুজাতিক কোম্পানি বার্জার। মেলায় দেশের বিভিন্ন অঞ্চলের শীর্ষস্থানীয় ৪৫টি আবাসন প্রতিষ্ঠান অংশ নিয়েছে। মেলায় থাকছে ঢাকা, চট্টগ্রাম, সিলেট, রাজশাহী, বরিশাল, কুমিল্লা ও বগুড়ার নানা আবাসন প্রকল্প। দেশের বিভিন্ন স্থানের ৭ হাজার ফ্ল্যাট, সাড়ে ৩ লাখ কাঠা জমি, ১৫ লাখ বর্গফুট বাণিজ্যিক স্পেস থাকছে বিক্রির জন্য। ৩০ জানুয়ারি পর্যন্ত চলবে এই মেলা। এ আয়োজনের মাধ্যমে আগ্রহী ক্রেতারা প্রকল্পগুলোর বিস্তারিত দেখতে পারবেন। চাইলে অনলাইনেই প্রতিষ্ঠানগুলোর সঙ্গে যোগাযোগ করতে পারবেন আগ্রহী ক্রেতারা। এ ছাড়া অনলাইনে নির্ধারিত সাইটে গিয়ে সকাল ১০টা থেকে রাত ১০টা পর্যন্ত সরাসরি চ্যাট করে নানা তথ্য জানা যাবে।\n', '\n', 'রাজধানীর সোনারগাঁও হোটেলে গতকাল মঙ্গলবার বিকেলে অনলাইন আবাসন মেলার আনুষ্ঠানিক উদ্বোধন করা হয়। অনুষ্ঠানে আবাসন ব্যবসায়ীদের সংগঠন রিহ্যাবের নেতারা ছাড়াও বিভিন্ন আবাসন প্রতিষ্ঠান, আয়োজনের পৃষ্ঠপোষকতাকারী প্রতিষ্ঠানের ঊর্ধ্বতন কর্মকর্তারা উপস্থিত ছিলেন।\n', '\n', 'উদ্বোধনী অনুষ্ঠানে মেলার টাইটেল স্পনসর বার্জারের প্রজেক্ট, পোলিং ও ডেকোর বিভাগের প্রধান হাসানুজ্জামান বলেন, ‘ভার্চ্যুয়াল আবাসন মেলা একটি নতুন ধারণা। প্রথম আলো সব সময় নতুন ধারণা আমাদের সামনে নিয়ে আসে।’ তাঁর প্রত্যাশা, সামনের দিনগুলোতে এটি আবাসন খাত এবং এ খাতের সঙ্গে যাঁরা যুক্ত, সবার জন্য নতুন প্ল্যাটফর্ম হয়ে উঠবে। এর মাধ্যমে নতুন সম্ভাবনাও তৈরি হয়ে গেছে বলে মনে করেন তিনি। তবে তিনি বলেন, মেলায় আসা প্রকল্পগুলো সম্পর্কে মানুষের যেন কোনোভাবে নেতিবাচক ধারণা তৈরি না হয়, সে জন্য সবাইকে সচেতন থাকতে হবে।\n', '\n', 'মেলার কৌশলগত অংশীদার আবাসন ব্যবসায়ীদের সংগঠন রিয়েল এস্টেট অ্যান্ড হাউজিং অ্যাসোসিয়েশন অব বাংলাদেশের (রিহ্যাব) সহসভাপতি লিয়াকত আলী ভূঁইয়া বলেন, ‘প্রথম আলো নতুন যে ধারণাটি নিয়ে এসেছে, সেটাকে আমরা সাধুবাদ জানাই।’ দেশের আবাসন খাতের সঙ্গে ২৫০টি শিল্প প্রত্যক্ষ ও পরোক্ষভাবে জড়িত। তাই আবাসন খাত ভালো থাকলে এই উপখাতগুলোও ভালো থাকবে। ফেব্রুয়ারির প্রথম সপ্তাহে রিহ্যাবের আবাসন মেলা শুরু হবে। তার আগে অনলাইনে আবাসন মেলা ক্রেতাদের স্বপ্নের ঘর খুঁজে পেতে সহায়তা করবে।\n', '\n', 'অনুষ্ঠানে প্রথম আলো সম্পাদক মতিউর রহমান বলেন, বাংলাদেশের প্রধান একটি ব্যবসায়িক খাত আবাসনশিল্পকে বিশেষ গুরুত্বের সঙ্গে মানুষের সামনে তুলে ধরতে প্রথম আলো এই উদ্যোগ নিয়েছে। মানুষ এখন নতুন নতুন প্রযুক্তির সঙ্গে সম্পৃক্ত হয়ে পড়েছে। তাই প্রতিটি ব্যবসাতেই প্রযুক্তির ছোঁয়া লাগছে। এবারের আয়োজন পর্যালোচনা করে সামনের দিনেও এই ধরনের উদ্যোগ অব্যাহত রাখার কথা জানান তিনি।\n', '\n', '\n', 'আবাসন প্রতিষ্ঠান র\u200d্যানকন গ্রুপের ডিভিশনাল ডিরেক্টর (রিয়েল এস্টেট) মাশিদ রহমান বলেন, কিছুদিন আগেও আবাসন খাতে নেতিবাচক অবস্থা ছিল। কিন্তু খাতটি আবারও ঘুরে দাঁড়িয়েছে। এই খাতকে এগিয়ে নিতে সবার একসঙ্গে কাজ করা উচিত বলে মন্তব্য করেন তিনি।\n', '\n', 'রিহ্যাবের সহসভাপতি কামাল মাহমুদ আবাসন খাতকে এগিয়ে নিতে সরকারের আরও সহায়তার প্রত্যাশা করেন। পাশাপাশি গণমাধ্যমে আবাসন খাতের ইতিবাচক তথ্য তুলে ধরে ভাবমূর্তি বাড়াতে সহায়তার অনুরোধ জানান। তাঁর মতে, সবাই মিলে কাজ করলে দেশের অর্থনীতিতে আরও বেশি অবদান রাখতে পারবে এই খাত। একই সঙ্গে সমৃদ্ধ হবে দেশের অর্থনীতি।\n', '\n', 'রিহ্যাবের পরিচালক ও সংগঠনটির মেলা আয়োজক কমিটির চেয়ারম্যান শাকিল কামাল চৌধুরী বলেন, রিহ্যাব মেলার আগে আগে অনলাইনে প্রথম আলোর এ আয়োজনের সুফল পাবেন এ খাতের উদ্যোক্তারা। এই খাত নানা সমস্যা কাটিয়ে ঘুরে দাঁড়িয়েছে। এখন সবার সহায়তা নিয়ে সামনের দিনগুলোতে খাতটিকে আরও এগিয়ে নেওয়া সম্ভব হবে বলে মনে করেন তিনি।\n', '\n', 'আবাসন খাতের প্রতিষ্ঠান মেইলিওর ডেকোর ব্যবস্থাপনা পরিচালক মাহফুজুর রহমান মনে করেন, প্রথম আলোর এই উদ্যোগ আবাসন খাতকে এগিয়ে নিতে বড় ভূমিকা রাখবে।\n', '\n', 'অনুষ্ঠানের শুরুতে প্রথম আলোর ডিজিটাল বিজনেসের ব্যবস্থাপক জাবেদ সুলতান মেলার নানা দিক তুলে ধরেন। প্রথম আলো ডিজিটালে আবাসন সংস্থাগুলো কী ধরনের সুবিধা পেতে পারে, সে তথ্যও তুলে ধরেন তিনি। অনুষ্ঠানে আরও বক্তব্য দেন আবাসন খাতের প্রতিষ্ঠান মেরিন গ্রুপের চেয়ারম্যান নুসরাত ই খুদা, অলিম্পিয়া হোল্ডিংসের মো. জামিল উদ্দিন প্রমুখ।\n', '\n', '\ufeffগরিব মানুষের বসবাসে বিশ্বে পঞ্চম বাংলাদেশ\n', '\n', '\n', 'অতিধনী বৃদ্ধির হারের দিকে বাংলাদেশ বিশ্বে প্রথম। ধনী বৃদ্ধির হারে তৃতীয়। দ্রুত মানুষের সম্পদ বৃদ্ধি বা ধনী হওয়ার যাত্রায় বাংলাদেশ এগিয়ে থাকলেও অতিগরিব মানুষের সংখ্যাও কিন্তু কম নয়। অতিগরিব মানুষের সংখ্যা বেশি এমন দেশগুলোর মধ্যে বাংলাদেশের অবস্থান পঞ্চম। বাংলাদেশে ২ কোটি ৪১ লাখ হতদরিদ্র মানুষ আছে।\n', '\n', 'বিশ্বব্যাংক ‘পভার্টি অ্যান্ড শেয়ার প্রসপারিটি বা দারিদ্র্য ও সমৃদ্ধির অংশীদার-২০১৮’ শীর্ষক প্রতিবেদনে সবচেয়ে বেশি হতদরিদ্র মানুষ আছে, এমন ১০টি দেশের তালিকা তৈরি করেছে। ক্রয়ক্ষমতার সমতা অনুসারে (পিপিপি) যাঁদের দৈনিক আয় ১ ডলার ৯০ সেন্টের কম, তাঁদের হতদরিদ্র হিসেবে বিবেচনা করা হয়। এটা আন্তর্জাতিক দারিদ্র্যরেখা হিসেবে বিবেচিত হয়। বিশ্বব্যাংক ২০১৬ সালের মূল্যমান ধরে পিপিপি ডলার হিসাবে করেছে। বাংলাদেশে প্রতি পিপিপি ডলারের মান ধরা হয়েছে সাড়ে ৩২ টাকা। সেই হিসাবে বাংলাদেশের ২ কোটি ৪১ লাখ লোক দৈনিক ৬১ টাকা ৬০ পয়সাও আয় করতে পারেন না।\n', '\n', 'বাংলাদেশ ইতিমধ্যে নিম্ন মধ্যম আয়ের দেশের তালিকায় ঢুকে গেছে। যদিও বাংলাদেশ এখনো নিম্ন আয়ের দেশ হিসেবে বিশ্বব্যাংকের সুযোগ-সুবিধা পাচ্ছে। এ কারণে বিশ্বব্যাংক নিম্ন মধ্যম আয়ের দেশ হিসেবে বাংলাদেশের অতিগরিব মানুষের একটি আলাদা হিসাবও দিয়েছে। নিম্ন মধ্যম আয়ের দেশের মানুষকে দারিদ্র্যসীমার ওপরে উঠতে হলে দৈনিক কমপক্ষে ৩ দশমিক ২ পিপিপি ডলার আয় করতে হবে। বিশ্বব্যাংক বলছে, এভাবে হিসাব করলে বাংলাদেশে অতিগরিব মানুষের সংখ্যা বেড়ে দাঁড়াবে ৮ কোটি ৬২ লাখ। আর দারিদ্র্যের হার হবে ৫২ দশমিক ৯ শতাংশ। এর মানে হলো, টেকসইভাবে গরিবি হটাতে বাংলাদেশের প্রায় ৬ কোটি ২১ লাখ মানুষকে দ্রুত দৈনিক ৩ দশমিক ২ ডলার আয়ের সংস্থান করতে হবে। এই বিশাল জনগোষ্ঠী এখন ঝুঁকিতে আছে।\n', '\n', 'বিশ্বব্যাংকের প্রতিবেদন অনুযায়ী, ভারতে সবচেয়ে বেশি ১৭ কোটি ৫৭ লাখ হতদরিদ্র আছে। ভারত ছাড়া বাংলাদেশের চেয়ে বেশি হতদরিদ্র মানুষ বসবাস করে নাইজেরিয়া, কঙ্গো ও ইথিওপিয়ায়। তালিকায় থাকা শীর্ষ ১০–এর অন্য ৫টি দেশ হলো তানজানিয়া, মাদাগাস্কার, কেনিয়া, মোজাম্বিক ও ইন্দোনেশিয়া।\n', '\n', ' বিশ্বব্যাংকের ঢাকা কার্যালয়ের মুখ্য অর্থনীতিবিদ জাহিদ হোসেন প্রথম আলোকে বলেন, আগে দারিদ্র্য কমানোর পূর্বশর্ত ছিল প্রবৃদ্ধি বাড়িয়ে দারিদ্র্য কমাতে হবে। দেশে ৬-৭ শতাংশ প্রবৃদ্ধিও হয়েছে। এত প্রবৃদ্ধি অর্জনের পর দেখা যাচ্ছে প্রবৃদ্ধি যেমন বেড়েছে, বৈষম্যও বেড়েছে। অন্যদিকে দারিদ্র্য হ্রাসের গতিও কমেছে। ২০৩০ সালের মধ্যে উচ্চ প্রবৃদ্ধি দিয়ে দারিদ্র্য নির্মূল করা যাবে, এটা ঠিক নয়। তাঁর মতে, প্রবৃদ্ধিতে গরিব মানুষের অংশগ্রহণ বাড়াতে হবে। গরিব মানুষের সম্পদ হলো পরিশ্রম। এই শ্রমের ব্যবহার নিশ্চিত করতে হবে। কৃষিতে উৎপাদনশীলতা বাড়িয়ে গরিব মানুষের মজুরি বাড়াতে হবে। আবার কৃষির বাইরের শ্রমবাজারে অংশগ্রহণের জন্য গরিব মানুষের শিক্ষা ও স্বাস্থ্যের ওপর নজর দিতে হবে।\n', '\n', 'জাহিদ হোসেন আরও বলেন, যেহেতু বাংলাদেশ এখন নিম্ন মধ্যম আয়ের দেশ হয়ে গেছে। তাই ৩ দশমিক ২ ডলারের দৈনিক আয়ের হিসাবও মাথায় রাখতে হবে। যে বিশাল জনগোষ্ঠী দুই হিসাবের মধ্যবর্তী স্থানে আছে, তাদের দ্রুত আয় বৃদ্ধির সুযোগ তৈরি করতে হবে।\n', '\n', 'আয়ের বৈষম্য পরিমাপের পদ্ধতি হচ্ছে জিনি (বা গিনি) সহগ। বিবিএসের খানা আয়-ব্যয় জরিপ-২০১৬-এর প্রাথমিক প্রতিবেদন অনুযায়ী, এর মান এখন ০.৪৮৩। জিনি সহগ ০.৫ পেরিয়ে গেলে তাকে উচ্চ আয়বৈষম্যের দেশ বলা হয়। বাংলাদেশ এর খুব কাছে পৌঁছে গেছে।\n', '\n', 'গত সেপ্টেম্বরে যুক্তরাষ্ট্রের সম্পদ গবেষণা প্রতিষ্ঠান ওয়েলথ-এক্স বলেছে, অতিধনী বৃদ্ধির হারে বাংলাদেশ প্রথম। গত বুধবার একই প্রতিষ্ঠান আরেকটি প্রতিবেদনে বলেছে, ধনী বৃদ্ধির হারে বাংলাদেশ তৃতীয়। আগামী পাঁচ বছর বাংলাদেশের ধনী মানুষের সংখ্যা ১১ দশমিক ৪ শতাংশ হারে বাড়বে।\n', '\n', 'টেকসই উন্নয়ন লক্ষ্যের (এসডিজি) অন্যতম প্রধান লক্ষ্য হলো ২০৩০ সালের মধ্যে শূন্যের কোঠায় দারিদ্র্য নামিয়ে আনা। এই সময়সীমার দুই-তিন বছর আগেই এই লক্ষ্য অর্জন করতে চায় বাংলাদেশ। অর্থাৎ আগামী ১০ বছরে হতদরিদ্রের হার ৩ শতাংশের মধ্যে নামিয়ে আনা হবে। বাংলাদেশ পরিসংখ্যান ব্যুরোর (বিবিএস) হিসাবে, এখন বাংলাদেশে অতিদারিদ্র্য হার ১১ দশমিক ৩ শতাংশ। ২০৩০ সালে যখন অতিদারিদ্র্য হার ৩ শতাংশে মধ্যে নেমে আসবে, তখন বাংলাদেশের জনসংখ্যা প্রায় ২০ কোটিতে পৌঁছাবে। এর মানে, তখনো বাংলাদেশে প্রায় ৬০ লাখ লোক অতিগরিব থেকে যাবে।\n', '\n', 'এই বিষয়ে পরিকল্পনা কমিশনের সাধারণ অর্থনীতি বিভাগের (জিইডি) সদস্য শামসুল আলম প্রথম আলোকে বলেন, ২০৩০ সালের মধ্যে দারিদ্র্য নির্মূলকে প্রাধান্য দিয়ে অষ্টম পঞ্চবার্ষিক পরিকল্পনা প্রণয়নের কাজ শুরু হয়েছে। সেখানে শোভন কাজের সুযোগ সৃষ্টির পাশাপাশি দক্ষ মানবসম্পদ গড়ে তুলতে গুণগত শিক্ষা ও স্বাস্থ্য খাতে সর্বোচ্চ বিনিয়োগ করা হবে। এ ছাড়া এখন যে অঞ্চলভিত্তিক দারিদ্র্য ও আয়বৈষম্য আছে, তাতেও বিশেষ নজর দেওয়া হবে।\n', '\n', 'নিম্ন মধ্যম আয়ের দেশের হিসেবে দারিদ্র্যসীমার ওপরে ওঠার জন্য আয় বৃদ্ধির বিষয়ে প্রশ্ন করা হলে শামসুল আলম বলেন, বিষয়টি বেশ চ্যালেঞ্জিং। তবে ২০২১ সালের মধ্যে অর্থনীতির সক্ষমতাও বাড়বে। আর্থসামাজিক অবস্থার পরিবর্তনও আসবে। \n', '\n', 'বিশ্বব্যাংকের তালিকা অনুসারে, শীর্ষ স্থানে থাকা ভারতে অতিগরিব মানুষের সংখ্যা ১৭ কোটি ৫৭ লাখ। দ্বিতীয় স্থানে থাকা নাইজেরিয়ায় ৮ কোটি ২৬ লাখ, তৃতীয় স্থানে থাকা কঙ্গোতে ৫ কোটি ৩২ লাখ ও চতুর্থ স্থানে থাকা ইথিওপিয়ায় ২ কোটি ৬৭ লাখ অতিগরিবের বসবাস। এ ছাড়া ষষ্ঠ থেকে দশম স্থানে থাকা তানজানিয়ায় ২ কোটি ৭ লাখ, কেনিয়ায় ১ কোটি ৭৪ লাখ, মাদাগাস্কারে ১ কোটি ৭৩ লাখ, মোজাম্বিকে ১ কোটি ৭১ লাখ ও ইন্দোনেশিয়ায় ১ কোটি ৫১ লাখ অতিগরিব মানুষের বসবাস। সব মিলিয়ে সারা বিশ্বে এখন ৭৩ কোটি ৬০ লাখ হতদরিদ্র মানুষ আছে। ওই ১০টি দেশেই বাস করে ৪৫ কোটি অতিদরিদ্র মানুষ। এই সংস্থাটি আরও বলছে, ২০৩০ সালের মধ্যে সারা বিশ্বে এমন গরিব মানুষের সংখ্যা কমে দাঁড়াবে ৪৭ কোটি ৯০ লাখে।\n', '\n', '\n', '\ufeffগরু-ছাগলে স্বয়ংসম্পূর্ণ বাংলাদেশ\n', '\n', '\n', '\n', 'সংকট থেকে যে নতুন সম্ভাবনার সৃষ্টি হতে পারে, তার বড় উদাহরণ বাংলাদেশের গবাদি পশু খাত। চার বছর আগেও দেশের চাহিদার বড় অংশ মিটত প্রতিবেশী দুই দেশ ভারত ও মিয়ানমার থেকে আমদানি করে। ২০১৪ সালে ভারতে বিজেপি সরকার ক্ষমতায় এসে বাংলাদেশে গরু আসা বন্ধ করে দেয়। এতেই বাজারের চাহিদা মেটাতে বাংলাদেশে গবাদিপশুর লালনপালন ব্যাপক হারে বেড়ে যায়। গরু ও ছাগল উৎপাদনে বাংলাদেশ এখন প্রায় স্বয়ংসম্পূর্ণ।\n', '\n', 'শুধু কোরবানি ঈদের আগে দেশে ২০ থেকে ২২ লাখ গরু-ছাগল বৈধ-অবৈধ পথে বাংলাদেশে আসত। সারা বছরে এই সংখ্যা ৩০ লাখে ছুঁয়ে যেত। ভারত থেকে গবাদিপশু আসা বন্ধ হওয়ার পর দেশে প্রতিবছর ২৫ শতাংশ হারে গবাদিপশুর খামার বাড়ছে। ছোট–বড় মিলিয়ে এখন খামারের সংখ্যা প্রায় ১২ লাখ। গত তিন বছরে দেশে গরু-ছাগলের সংখ্যা বেড়েছে প্রায় ২০ লাখ। পাশাপাশি মহিষের উৎপাদনও ধারাবাহিকভাবে বাড়ছে।\n', '\n', 'চার বছর আগেও শুধু কোরবানির ঈদের সময় প্রায় ২২ লাখ গরু-ছাগল ভারত ও মিয়ানমার থেকে এসেছিল। গত ঈদে এসেছিল মাত্র দেড় লাখ। গত তিন বছরে চিত্র এমনই পাল্টেছে যে গত কোরবানির ঈদের হাটে প্রায় ১২ লাখ গরু-ছাগল অবিক্রীত ছিল।\n', '\n', 'এ ব্যাপারে বাংলাদেশ পল্লী কর্ম–সহায়ক ফাউন্ডেশনের (পিকেএসএফ) চেয়ারম্যান ও অর্থনীতিবিদ ড. কাজী খলীকুজ্জমান আহমদ প্রথম আলোকে বলেন, ‘আমরা বিভিন্ন প্রকল্পের মাধ্যমে দেখতে পেয়েছি, গবাদিপশু পালনে দ্রুত দারিদ্র্য বিমোচন হয়। একই সঙ্গে দেশের মাংসের চাহিদা মেটে, বিদেশি মুদ্রার সাশ্রয় হয়। ফলে গবাদিপশুর সংখ্যা বৃদ্ধি সামগ্রিকভাবে দেশের অর্থনীতি, বিশেষত গ্রামীণ অর্থনীতিকে বদলে দিচ্ছে।’\n', '\n', 'গরু-ছাগলের উৎপাদন বৃদ্ধির কারণে স্বাভাবিকভাবে এ খাতে বাংলাদেশের বৈশ্বিক অবস্থানেরও উন্নতি হয়েছে। জাতিসংঘের খাদ্য ও কৃষি সংস্থার ২০১৭ সালের প্রতিবেদন অনুযায়ী, ছাগলের সংখ্যা, মাংস ও দুধ উৎপাদনের দিক থেকে বাংলাদেশ বৈশ্বিক সূচকে ধারাবাহিকভাবে ভালো করছে। এই খাতে শীর্ষে রয়েছে ভারত ও চীন। বাংলাদেশ ছাগলের দুধ উৎপাদনে বিশ্বে দ্বিতীয়। আর ছাগলের সংখ্যা ও মাংস উৎপাদনে বিশ্বে চতুর্থ। সামগ্রিকভাবে ছাগল উৎপাদনে বিশ্বের শীর্ষস্থানীয় দেশ হচ্ছে ভারত ও চীন। আর গরু-ছাগল-মহিষ-ভেড়া মিলিয়ে গবাদিপশু উৎপাদনে বাংলাদেশের অবস্থান বিশ্বের ১২তম।\n', '\n', 'শুধু উৎপাদনের দিক থেকেই নয়, গবাদিপশুর জাতগত বৈচিত্র্যের দিক থেকেও বাংলাদেশকে বেশ সমৃদ্ধিশালী দেশ বলছে এফএওসহ বিভিন্ন আন্তর্জাতিক সংস্থা।\n', '\n', 'জাতিসংঘের খাদ্য ও কৃষিবিষয়ক সংস্থা এফএও এবং আন্তর্জাতিক আণবিক শক্তি সংস্থার (আইএইএ) ২০১৫ সালের মূল্যায়ন অনুযায়ী, ব্ল্যাক বেঙ্গল ছাগল বিশ্বের অন্যতম সেরা জাত। এ ছাড়া বাংলাদেশ ও ভারতের যমুনাপারি ছাগলকে বিশ্বের অন্যতম সেরা জাত হিসেবে মনে করছে সংস্থা দুটি।\n', '\n', 'পিকেএসএফের সহায়তায় দেশের দক্ষিণ-পশ্চিমাঞ্চল ও উত্তরাঞ্চলে ছাগল লালনপালন নিয়ে কাজ করে বেসরকারি সংস্থা ওয়েব ফাউন্ডেশন। তাদের হিসাবে, শুধু চুয়াডাঙ্গা, মেহেরপুর ও রাজশাহীতে ২০ হাজার খামারে প্রায় ৫০ লাখ ছাগল লালনপালন করা হচ্ছে। এসব ছাগলের অধিকাংশই বাংলাদেশি ব্ল্যাক বেঙ্গল জাতের। পিকেএসএফের অর্থায়নে চলতি বছর গরু লালনপালন করা হয়েছে ১০ লাখ। যেগুলোর আবার বিমাও করা হয়।\n', '\n', 'গরু আমদানি কমে যাওয়ায় দেশি জাতের গরুর খামার করার হার বেড়ে গেছে। বিশেষ করে কোরবানি ঈদে দেশি গরুর বিক্রি বেড়ে যাওয়ায় এবং ভালো দাম পাওয়ায় এই অবস্থা তৈরি হয়েছে। বাংলাদেশ কৃষি বিশ্ববিদ্যালয়ের অধ্যাপক এ কে ফজলুল হক ভূঁইয়া বাংলাদেশের গবাদিপশুর জাতগত বৈচিত্র্য নিয়ে একটি গবেষণা করছেন। তাতে দেখা গেছে, বাংলাদেশের গরুর চারটি জাত বৈশ্বিকভাবে গুরুত্বপূর্ণ উন্নত জাত। চট্টগ্রামের লাল গরু, পাবনা গরু, উত্তরবঙ্গের ধূসর গরু ও মুন্সিগঞ্জের মিরকাদিমের গরুর মাংসের মান ও স্বাদ এশিয়ার মধ্যে অন্যতম সেরা।\n', '\n', 'জানতে চাইলে ফজলুল হক প্রথম আলোকে বলেন, বাংলাদেশের গরু-ছাগল ছাড়াও ভেড়া, ঘোড়া ও মহিষের অনেকগুলো ভালো জাত আছে। সেগুলো থেকে উন্নত মানের জাত উদ্ভাবন করা সম্ভব। বিদেশ থেকে গরু আমদানি বন্ধ হওয়াকে ইতিবাচক বর্ণনা করে তিনি বলেন, দেশে নতুন নতুন গরুর খামার গড়ে উঠছে। সেখানে দেশি জাতের গরু-ছাগল পালিত হচ্ছে। এতে একই সঙ্গে দেশি জাতগুলো রক্ষা পাচ্ছে এবং এই শিল্পের সঙ্গে জড়িত ব্যক্তিদের আর্থসামাজিক অবস্থার উন্নতি হচ্ছে।\n', '\n', 'বেসরকারি উদ্যোক্তারা এগিয়ে আসায় গরু–ছাগল লালনপালন, বিশেষ করে কেনাবেচায় আধুনিক প্রযুক্তির ব্যবহার বেড়ে গেছে। লালনপালনে প্রাণিসম্পদ অধিদপ্তরের মাঠপর্যায়ের কর্মীরা কারিগরি সহায়তা দিচ্ছেন। বিভিন্ন বেসরকারি সংস্থার মাধ্যমে এই খাতে অর্থায়ন করছে বাংলাদেশ ব্যাংক ও পিকেএসএফ।\n', '\n', 'এ বছর শুধু পিকেএসএফের মাধ্যমে উৎপাদন হওয়া ১০ লাখ গরুর মধ্যে ৬ লাখ গরু বিক্রি হচ্ছে অনলাইন, সরাসরি খামার থেকে। ক্ষুদ্র ও মাঝারি খামারিদের সংগঠন বাংলাদেশ ডেইরি ফার্মারস অ্যাসোসিয়েশনের মাধ্যমে বিক্রি হচ্ছে দুই লাখ গরু।\n', '\n', 'বাংলাদেশ ডেইরি ফার্মারস অ্যাসোসিয়েশনের সাধারণ সম্পাদক শাহ ইমরান প্রথম আলোকে বলেন, ‘সরকারের উচিত বিদেশ থেকে গরু আমদানি চিরতরে বন্ধ করে দেওয়া। আর দেশি জাত উন্নয়নের গবেষণায় বিনিয়োগ বাড়ানো। তাহলে দেশি জাত দিয়েই আমরা দেশের চাহিদা মিটিয়ে রপ্তানি করে বৈদেশিক মুদ্রা অর্জন করতে পারব।’\n', '\n', '\ufeffসমতার টি-শার্টে বঞ্চনার ছাপ\n', '\n', '\n', '\n', 'নারী শ্রমিকদের ‘বঞ্চনাকারী’ পোশাক কারখানায়ই তৈরি হয়েছে লৈঙ্গিক সম-অধিকারের প্রচারণায় ব্যবহৃত টি-শার্ট। পরিহাসের এ চিত্র উঠে এসেছে ব্রিটিশ দৈনিক দ্য গার্ডিয়ান-এর অনুসন্ধানে। পত্রিকাটি এক প্রতিবেদনে জানিয়েছে, ব্রিটেনের দাতব্য প্রতিষ্ঠান কমিক রিলিফ বাংলাদেশের একটি পোশাক কারখানা থেকে টি-শার্ট তৈরি করিয়েছে, যেখানে শ্রমিককে ঘণ্টায় মাত্র ৩৫ পেনি বা ৩৮ টাকা মজুরি দেওয়া হয়। শুধু তা-ই নয়, এই শ্রমিকদের অশ্রাব্য ভাষায় গালিগালাজ করা হয়, হেনস্তা করা হয়। তাঁদের দিনে ১৬ ঘণ্টা পর্যন্ত কাজ করতে বাধ্য করা হয়।\n', '\n', 'গার্ডিয়ান গত রোববার ‘স্পাইস গার্লস টি-শার্ট মেড ইন ফ্যাক্টরি পেয়িং স্টাফ ৩৫ পেনি অ্যান আওয়ার’ শীর্ষক প্রতিবেদনটি প্রকাশ করে। গার্ডিয়ান-এর প্রতিবেদক সাইমন মারফি বাংলাদেশের গাজীপুর থেকে এই প্রতিবেদন লিখেছেন। প্রতিবেদনে বলা হয়, কমিক রিলিফ ‘লৈঙ্গিক সমতা’ শীর্ষক প্রচারণার জন্য #আইওয়ানাবিআস্পাইসগার্ল লেখাসংবলিত টি-শার্টগুলো তৈরি করিয়েছে। ১৯ পাউন্ড ৪০ পেনিতে (২,১০০ টাকা) এই টি-শার্ট বিক্রি হবে, যার মধ্যে ১১ পাউন্ড ৬০ পেনি (১,২৫০ টাকা) যাবে দাতব্য প্রতিষ্ঠানটির তহবিলে।\n', '\n', 'এই টি-শার্ট বিক্রির যে অংশ কমিক রিলিফ পাবে, তা ব্যয় হবে নারীর সমতা প্রতিষ্ঠার আন্দোলনে। প্রতিবেদনে বলা হয়, সুপরিচিত ব্রিটিশ ব্যান্ড দল স্পাইস গার্লস এই লক্ষ্যের প্রতি একাত্মতা প্রকাশ করে বলেছে, তাদের ব্যান্ডের মূল লক্ষ্য হচ্ছে সমতা ও জনগণের ক্ষমতায়ন। কিন্তু পরিহাসের ব্যাপার হলো, যে নারী শ্রমিকেরা এই টি-শার্ট বানাচ্ছেন, তাঁরাই বঞ্চনার শিকার। তাঁদের একজনকে ব্রিটিশ টিভি উপস্থাপক হলি উইলোঘবি সামাজিক মাধ্যমে হাজির করেছেন, যিনি সেখানে বলেছেন, ‘আমাদের মজুরি যথেষ্ট নয় এবং কর্মপরিবেশ অমানবিক।’\n', '\n', 'স্পাইস গার্লসের মুখপাত্র এই কথা শুনে মন্তব্য করেন, নারী শ্রমিকদের এই অবস্থার কথা শুনে তাঁরা অত্যন্ত সংক্ষুব্ধ ও মর্মাহত। তিনি ব্যক্তিগত অর্থায়নে কারখানার কর্মপরিবেশ নিয়ে তদন্ত করবেন বলে জানিয়েছেন। কমিক রিলিফও বলেছে, তারা ‘সংক্ষুব্ধ ও উদ্বিগ্ন’।\n', '\n', 'কমিক রিলিফ ও স্পাইস গার্লস উভয়েই বলেছে, রিপ্রেজেন্ট নামের যে অনলাইন সরবরাহকারীকে স্পাইস গার্লস এই টি-শার্ট তৈরির কাজ দিয়েছিল, তাদের কাছে বিষয়টি জানতে চেয়েছে তারা। কিন্তু পরবর্তী সময়ে রিপ্রেজেন্ট তাদের না জানিয়েই অন্য কারখানাকে কাজ দিয়েছে। রিপ্রেজেন্ট বলেছে, তারা এর পূর্ণ দায়িত্ব নিচ্ছে এবং ক্রেতারা চাইলে টাকা ফিরিয়ে দেবে। স্পাইস গার্লস বলেছে, রিপ্রেজেন্টের উচিত, এ রকম অন্যায় রোধের প্রচারণায় অনুদান দেওয়া।\n', '\n', 'বাংলাদেশের যে কারখানায় টি-শার্টগুলো তৈরি হয়েছে, সেই কারখানার মূল প্রতিষ্ঠান ইন্টারস্টফ অ্যাপারেলস এ বিষয়ে গার্ডিয়ানকে বলেছে, তারা এ বিষয়ে তদন্ত করবে। তবে তারা এ-ও বলেছে, এসব মোটেও সত্য নয়।\n', '\n', 'দ্য গার্ডিয়ান-এর অনুসন্ধানে উঠে আসে, এসব শ্রমিকের অনেকের মজুরি ৮ হাজার ৮০০ টাকা (৮২ পাউন্ড)। শ্রমিকেরা দীর্ঘদিন ১৬ হাজার টাকা মজুরির দাবি করে এলেও তা মানা হয়নি। শ্রমিকদের প্রায়ই ‘অসম্ভব’ লক্ষ্যমাত্রা পূরণে অতিরিক্ত সময় কাজ বা ওভারটাইম করতে বাধ্য করা হয়। এমনকি দিনে ১৬ ঘণ্টাও কাজ করেন তাঁরা। মধ্যরাত পর্যন্তও কাজ করতে হয় কখনো। শ্রমিকেরা লক্ষ্যমাত্রা পূরণ করতে না পারলে তাঁদের গালাগালি করা হয়। অনেকে ভগ্নস্বাস্থ্য নিয়ে কাজ করতে বাধ্য হন।\n', '\n', 'ব্রিটেনের প্রচারণা গোষ্ঠী লেবার বিহাইন্ড দ্য লেবেলের পরিচালক ডমিনিক মুলার বলেন, বাংলাদেশের কারখানায় যা হচ্ছে তা ‘বেআইনি কার্যকলাপের সাধারণ সীমা ছাড়িয়ে গেছে’। তিনি আরও বলেন, ‘সেলিব্রিটি, দাতব্য প্রতিষ্ঠান ও ব্র্যান্ডগুলোর নিশ্চিত করতে হবে, যেসব কারখানায় এসব পোশাক তৈরি হয়, সেখানে যেন শ্রমিকদের শোভন মজুরি ও কর্মপরিবেশ দেওয়া হয়।’\n', '\n', 'বেলজিয়ান ব্র্যান্ড স্ট্যানলি/স্টেলার এই টি-শার্ট তৈরির প্রক্রিয়া নজরদারি করার কথা। প্রতিষ্ঠানটির সাসটেইনেবিলিটি ম্যানেজার ব্রুনো ভ্যান সিয়েলেম বলেন, গার্ডিয়ান-এর অনুসন্ধানের ভিত্তিতে তারা আরও তদন্ত করছে।\n', '\n', '\ufeffমামুনের ‘মধুময়’ জীবন\n', '\n', '\n', '\n', '\n', '\n', 'মধু সংগ্রহ করতে করতে নাম এতটাই ছড়িয়ে পড়েছে যে মানুষ তাঁর নাম দিয়েছে ‘মধু মামুন’। তাঁর নাম আসলে মামুনার রশিদ। বাড়ি কুষ্টিয়ার মিরপুর উপজেলার ফুলবাড়িয়া গেটপাড়া গ্রামে। জীবনে নানা চড়াই-উতরাইয়ের পর মধু সংগ্রহকেই পেশা হিসেবে বেছে নিয়েছেন তিনি। পথনাটকে অভিনয় অথবা চাকরি নয়, মধুই তাঁর জীবনে সচ্ছলতা এনেছে।\n', '\n', 'মামুনার রশিদের বয়স ৪৪ বছর। ১৯৯৭ সালে বাড়িতে একটি মৌমাছির চাক দেখে মধু সংগ্রহের কাজ শুরু করেন। এরপর থেকে সরিষাসহ বিভিন্ন খেত থেকে মধু সংগ্রহ শুরু করেছেন। সুন্দরবন থেকে মধু সংগ্রহের অভিজ্ঞতাও আছে। ২০১৫ সালে মেয়ের নামানুসারে গড়ে তুলেছেন ‘মিষ্টি মৌ খামার’। কুষ্টিয়া বিসিক থেকে মধু বাজারজাত করার লাইসেন্স বা সনদও নিয়েছেন। চলতি বছর মামুনার রশিদের খামার থেকে চার হাজার কেজি মধু সংগৃহীত হয়েছে। কেজিপ্রতি ৩৫০ টাকা দরে যার বাজারমূল্য প্রায় ১৪ লাখ টাকা। মামুনের খামারে কাজ করে সাতজন লোক।\n', '\n', 'সম্প্রতি মিরপুর এলাকায় গিয়ে দেখা যায়, মাঠজুড়ে বিস্তীর্ণ সরিষার খেত। শীত মৌসুম আসার সঙ্গে সঙ্গেই সরিষার খেতের পাশে মৌ চাষের বাক্স বসিয়েছেন মামুন। বাক্স থেকে মৌমাছির দল সরিষা খেতে উড়ে উড়ে ফুল থেকে মধু সংগ্রহ করে আবার বাক্সে ফিরে আসছে। বাক্স থেকে বৈজ্ঞানিক পদ্ধতিতে সংগ্রহ করা হচ্ছে মধু। মিরপুর উপজেলা কৃষি কর্মকর্তার কার্যালয় জানায়, উপজেলাটিতে ৫৬০ হেক্টর জমিতে সরিষার চাষ হচ্ছে। এর মধ্যে ১২০ হেক্টর জমির সরিষা খেত মৌ চাষের আওতায় আনা হয়েছে। উপজেলার কৃষি কার্যালয় এ বছরও মামুনকে মৌ চাষের জন্য বাক্স দিয়েছে।\n', '\n', 'মামুন বলেন, দুই বছর ধরে তাঁর সংগৃহীত মধু অস্ট্রেলিয়াতেও পাঠানো হচ্ছে। সেখানে প্রবাসী এক ব্যক্তি এসব মধু নিয়ে বিক্রি করেন। গত বছর ৩০০ কেজি মধু পাঠানো হয়েছিল। এবার তারও বেশি মধু পাঠানোর প্রক্রিয়া চলছে।\n', '\n', 'সম্প্রতি মামুনের সঙ্গে আলাপকালে তিনি জানালেন, সাংস্কৃতিক অঙ্গনে ছিল তাঁর বিরল প্রতিভা। যাত্রাপালা, চাঁপাইনবাবগঞ্জের গম্ভীরা, পথনাটক, একক নারী-পুরুষ কণ্ঠের গান—সবই করেছেন। মেজ ভাইয়ের হাত ধরে তিনি প্রথম শ্রেণিতে পড়ার সময় সাগর সেচা মানিক নাটকে শিশুশিল্পী হিসেবে অভিনয় করেন। এর মধ্য দিয়ে তাঁর সাংস্কৃতিক অঙ্গনে প্রবেশ ঘটে। ১৯৮৯ সালে বাবার মৃত্যুর পর মামুনের লেখাপড়া অনিশ্চিত হয়ে পড়ে। সে সময় একটি বেসরকারি প্রতিষ্ঠানের আয়োজনে পাঁচ শতাধিক পথনাটকে অভিনয় করে তা থেকে অর্জিত আয় দিয়ে পড়ালেখার খরচ জোগাতেন। পরে একটি বেসরকারি প্রতিষ্ঠানে চাকরি নেন। পাশাপাশি ২০০২ সাল থেকে মধু সংগ্রহ শুরু করেন। ২০১১ সালে কিডনিতে পাথর হলে পেটের ভেতর গজ ও ব্যান্ডেজ রেখেই অপারেশন শেষ করেন চিকিৎসক। সেই ধকল সামলে চিকিৎসা নিয়ে সুস্থ হন। একপর্যায়ে বেসরকারি সংস্থার চাকরি ছেড়ে পুরোপুরিভাবে মধু সংগ্রহের ব্যবসায় মন দেন। মামুনের স্ত্রী রাশিদা আক্তার খুলনা বেতারের তালিকাভুক্ত শিল্পী। মেয়ে মায়মুনা রশিদ মিষ্টি (১২) ও ছেলে আহানাফ তাহমিদ মুন (৯) পড়াশোনা করছে।\n', '\n', 'মামুনের মধু কুষ্টিয়াসহ আশপাশের জেলায় বিক্রি হয়। অনেকে তাঁর বাড়িতে গিয়ে মধু কেনেন। মধু কিনতে যাওয়া আসলাম হোসেন বলেন, ভেজালের যুগে নিজ চোখে খাঁটি মধু উৎপাদন দেখে ও কিনতে পেরে ভালো লাগছে। তিনি প্রতি কেজি মধু ৩৫০ টাকা দরে ২০ কেজি মধু কিনে নেন।\n', '\n', 'কুষ্টিয়ার মিরপুর উপজেলা কৃষি কর্মকর্তা রমেশ চন্দ্র ঘোষ বলেন, সরিষার খেতে মৌমাছি মধু সংগ্রহ করলে পরাগায়ন ভালো হয়। এতে সরিষার ফলন বাড়ে।\n', '\ufeffচা উৎপাদনে বিশ্বে নবম বাংলাদেশ\n', '\n', '\n', 'চা উৎপাদনে আবারও ঘুরে দাঁড়াল বাংলাদেশ। চা চাষের ইতিহাসে এবার দ্বিতীয় সর্বোচ্চ উৎপাদনের রেকর্ড হয়েছে। বছরের শুরুতে অবশ্য চা চাষের কিছুটা প্রতিকূল আবহাওয়া ছিল। তার মধ্যেও এমন রেকর্ড। সব মিলিয়ে সাড়ে ৩ হাজার কোটি টাকার চা–শিল্পের জন্য সুখবরই বটে।\n', '\n', 'লন্ডনভিত্তিক ‘ইন্টারন্যাশনাল টি কমিটি’ প্রকাশিত প্রতিবেদন অনুযায়ী, চা উৎপাদনে বাংলাদেশ এখন বিশ্বে নবম। একটানা কয়েক বছর ধরেই দশম অবস্থানে ছিল বাংলাদেশ। গত শতাব্দীর শেষে চা উৎপাদনে বাংলাদেশের অবস্থান ছিল ১১তম, ১৯৮৯ সালে ছিল ১২তম।\n', '\n', 'সংস্থাটির হিসাবে চা উৎপাদনে এখন শীর্ষে রয়েছে চীন। দ্বিতীয় অবস্থানে আছে ভারত। উৎপাদনে বাংলাদেশের ওপরে রয়েছে কেনিয়া, শ্রীলঙ্কা, তুরস্ক, ভিয়েতনাম, ইন্দোনেশিয়া ও আর্জেন্টিনা। বাংলাদেশের নিচে আছে জাপান, উগান্ডা, নেপাল, ইরান, মিয়ানমারের মতো দেশগুলো।\n', '\n', 'সদ্য সমাপ্ত বছরে সারা দেশের ১৬৬টি বাগানের চা উৎপাদনের হিসাব চূড়ান্ত করেছে চা বোর্ড। তাতে দেখা যায়, গত বছর চা উৎপাদন হয়েছে ৮ কোটি ২১ লাখ কেজি। এ হিসাবে গত বছর ৪ হাজার ১০৫ কোটি কাপ চা (প্রতি ২ গ্রামে এক কাপ চা) হয়েছে দেশে। ২০১৭ সালে চা উৎপাদন হয়েছিল ৭ কোটি ৮৯ লাখ কেজি। গত বছরের চেয়ে উৎপাদন বেড়েছে ৩১ লাখ কেজি বা ৪ শতাংশ। চা উৎপাদনে সর্বোচ্চ রেকর্ড হয় ২০১৬ সালে। সে বছর সাড়ে ৮ কোটি কেজি চা উৎপাদন হয়।\n', '\n', '২০১৬ সালে চা চাষে পুরোপুরি অনুকূল আবহাওয়ার মধ্যে রেকর্ড হয়েছিল। এবার প্রতিকূল পরিস্থিতির মধ্যেও উৎপাদন প্রত্যাশার চেয়ে ভালো হয়েছে বলে জানিয়েছেন বাগানের মালিক ও চা বোর্ডের কর্মকর্তারা। চা বোর্ডও এবার ৭ কোটি ২৩ লাখ কেজি চা উৎপাদনের লক্ষ্যমাত্রা নির্ধারণ করেছিল। বছর শেষে লক্ষ্যমাত্রার চেয়ে উৎপাদন ৯৭ লাখ কেজি বা ১৩ দশমিক ৪৫ শতাংশ বেশি হয়েছে।\n', '\n', 'সাধারণত ৩ থেকে ৫ বছরের গড় উৎপাদন হিসাব করে চায়ের উৎপাদনের ধারাবাহিকতা হিসাব করা হয়। গত ৩ বছরে গড় উৎপাদন ৮ কোটি ২০ লাখ কেজি। এর আগের ৩ বছরে (২০১৩-২০১৫) ছিল ৬ কোটি ৫৮ লাখ কেজি।\n', '\n', 'চা–বাগান মালিকদের সংগঠন বাংলাদেশীয় চা সংসদের সভাপতি মো. শাহ আলম প্রথম আলোকে বলেন, কিছুটা প্রতিকূল আবহাওয়া বিবেচনায় নিলে এবার চা উৎপাদন খুবই ভালো হয়েছে। চা–বাগানগুলোতে এখন পুরোনো চারা উঠিয়ে নতুন চারা লাগানো হচ্ছে। এই প্রক্রিয়া কয়েক বছর ধরে চলছে। তাতে আবহাওয়া অনুকূলে থাকলে আগামী দিনে চা উৎপাদন যে বাড়বে তাতে সন্দেহ নেই।\n', '\n', '২০০৯ সালে চা–শিল্পের উন্নয়নের জন্য নেওয়া কৌশলগত পরিকল্পনার অংশ হিসেবে চা চাষের আওতা বাড়ানো হচ্ছে। সমতল ভূমিতে চা চাষ হচ্ছে। চা চাষের নতুন এলাকা উত্তরাঞ্চলে পঞ্চগড়, লালমনিরহাট, ঠাকুরগাঁও ও দিনাজপুরে চায়ের উৎপাদন বাড়ছে। যেমন ২০১৭ সালে উত্তরাঞ্চলে চা উৎপাদন হয়েছিল ৫৪ লাখ কেজি। গত বছর উৎপাদন ৫৭ শতাংশ বেড়ে হয়েছে ৮৫ লাখ কেজি। বান্দরবানের রুমায় চা চাষের উদ্যোগ নেওয়া হয়েছে।\n', '\n', 'বাংলাদেশ চা বোর্ডের উপপরিচালক (পরিকল্পনা) মো. মুনির আহমেদ গতকাল প্রথম আলোকে বলেন, চা চাষের আওতা ও উৎপাদন বাড়ানোর জন্য নানামুখী পদক্ষেপ নেওয়া হয়েছে। চা উৎপাদনে আধুনিক প্রযুক্তির ব্যবহারও বেড়েছে। চা বোর্ড থেকে তদারকি করা হচ্ছে। সরকার এ খাতে উৎপাদন বাড়াতে যে নানামুখী পদক্ষেপ নিয়েছে তার কারণেই এবার কিছুটা প্রতিকূল আবহাওয়ার মধ্যেও উৎপাদনে দ্বিতীয় সর্বোচ্চ রেকর্ড হয়েছে।\n', '\n', 'বাগানমালিকদের সঙ্গে কথা বলে জানা গেছে, বাগানমালিকেরাও এখন পুরোনো চারা উঠিয়ে নতুন চারা আবাদ করছেন। এমনকি পরিত্যক্ত জমিতেও চা চাষে তাক লাগিয়ে দেওয়া হয়েছে। যেমন পরিত্যক্ত থাকা ভূমি চট্টগ্রামের হালদা ভ্যালিতে নতুন প্রযুক্তি ব্যবহার করে চা উৎপাদনে আশাতীত সাফল্য পাওয়া গেছে। হেক্টরপ্রতি সর্বোচ্চ উৎপাদনের জন্য জাতীয় পদক পাওয়া হালদা ভ্যালিতে গত বছরও উৎপাদন বেড়ে হয়েছে ৯ লাখ কেজি। চীনে গ্রিন টি রপ্তানির পাশাপাশি দেশে ‘ড্রাগন ওয়েল গ্রিন টি’ নামে ব্র্যান্ডিংও করছে পেডরোলো গ্রুপের এই কোম্পানি।\n', '\n', '৮ বছর আগেও এ অবস্থা ছিল না চা–শিল্পে। উল্টো ২০১০ সাল থেকে চা আমদানি শুরু হয়। শঙ্কা ছিল চা আমদানিনির্ভর হয়ে পড়বে। ২০১৫ সালে সর্বোচ্চ ১ কোটি ১৪ লাখ কেজি চা আমদানি হয়। তবে এখন চাহিদার কাছাকাছি উৎপাদন হওয়ায় আমদানিও কমেছে। গত বছর চা বোর্ড ৬৫ লাখ কেজি চা আমদানির জন্য ব্যবসায়ীদের অনুমতি দিয়েছে।\n', '\n', 'অবশ্য দেশে ভোগ বাড়ায় চা রপ্তানি কমেছে। গত বছর সাড়ে ৬ লাখ কেজি চা রপ্তানি হয়। বাংলাদেশ থেকে চা রপ্তানি হচ্ছে পাকিস্তান, সৌদি আরব, সংযুক্ত আরব আমিরাতসহ বিশ্বের বিভিন্ন দেশে।\n', '\n', 'চা ব্যবসায়ীদের সংগঠন টি ট্রেডার্স অ্যাসোসিয়েশন অব বাংলাদেশের চেয়ারম্যান ও চা ব্যবসায় শীর্ষস্থানীয় কোম্পানি ইস্পাহানি গ্রুপের প্রধান নির্বাহী কর্মকর্তা শান্তনু বিশ্বাস গতকাল প্রথম আলোকে বলেন, উৎপাদন বাড়ায় বাংলাদেশের অবস্থানের উন্নতি হয়েছে। এ মৌসুমের ৩৭টি নিলামে চায়ের গড় দাম উঠেছে কেজিপ্রতি ২৭০ টাকা, যা অন্য সময়ের তুলনায় বেশি। এখন দেশে চায়ের বাজারের আকার সাড়ে ৩ হাজার কোটি টাকার বেশি।\n', '\n', 'চা বোর্ডের তথ্য অনুযায়ী, ১৮৫৪ সালে সিলেটের মালিনীছড়া চা-বাগানের মাধ্যমে প্রথম বাণিজ্যিক ভিত্তিতে চা চাষ শুরু হয়। বর্তমানে চা বোর্ডের নিবন্ধিত ১৬৬টি চা–বাগান রয়েছে। এর মধ্যে মৌলভীবাজারে ৯১টি, হবিগঞ্জে ২৫টি, সিলেটে ১৯টি, চট্টগ্রামে ২২ টি, পঞ্চগড়ে ৭টি, রাঙামাটিতে ২টি ও ঠাকুরগাঁওয়ে ১টি চা–বাগান রয়েছে। এসব বাগানে মোট জমির পরিমাণ ২ লাখ ৭৯ হাজার ৪৩৯ একর।\n', '\n', '\n', '\ufeffওদের কিছু নেই\n', '\n', '\n', '\n', 'বয়সের ভারে ন্যুব্জ কর্ণফুলী পেপার মিলটির (কেপিএম) অবস্থা অনেকটা কবি অচিন্ত্য কুমার সেনগুপ্তের ‘ছন্নছাড়া’ কবিতার কয়েকটি লাইনের মতো। কবিতাটিতে কবি ছন্নছাড়া বেকার যুবকদের বর্ণনা দিয়ে লিখেছেন, ‘ওরা বিরাট এক নৈরাজ্যের এক নেই রাজ্যের বাসিন্দে। ওদের কিছু নেই।’\n', 'কেপিএমের তেমনি বড় বড় মেশিন আছে। কিন্তু চলার শক্তি নেই। মণ্ড তৈরির কারখানা আছে, চালু নেই। রক্ষণাবেক্ষণ নেই, কাঁচামাল নেই, দক্ষ শ্রমিক নেই, ব্যবস্থাপনায় সমন্বয় নেই, আয় নেই, রোজগার নেই, মূলধন নেই, সর্বোপরি উৎপাদন নেই।\n', 'দিনের পর দিন লোকসান গুনতে থাকা কেপিএমের পরিচালনা সরকারি–বেসরকারি অংশীদারত্বে (পিপিপি) দেওয়ার জন্য একটি সমঝোতা স্মারক সই হয়েছে। একই ব্যবস্থাপনায় নতুন একটি কাগজকল করার সম্ভাব্যতা যাচাইয়ের কাজ চলছে। সৌদি আরবের আল ফানা নামের একটি প্রতিষ্ঠানের সঙ্গে এই সমঝোতা স্মারক সই হয়।\n', 'রাঙামাটির কাপ্তাই উপজেলার চন্দ্রঘোনা এলাকায় ১৯৫৩ সালে রাষ্ট্রায়ত্ত কাগজকল কেপিএম প্রতিষ্ঠিত হয়। বাংলাদেশ কেমিক্যাল ইন্ডাস্ট্রিজ করপোরেশনের (বিসিআইসি) অধীন এ প্রতিষ্ঠানটি এখন রুগ্ণ থেকে রুগ্ণতর হচ্ছে। এরই মধ্যে শ্রমিক কমেছে ৮০ শতাংশ।\n', 'সিআইসির পরিচালক (উৎপাদন ও গবেষণা) শাহীন কামাল বলেন, কারখানাটি অনেক পুরোনো। লোকসান হচ্ছেই। তবে লোকসান অনেক কমেছে। এটির ব্যবস্থাপনার জন্য পিপিপির আওতায় সম্প্রতি সৌদি একটি প্রতিষ্ঠানের সঙ্গে এমওইউ সই হয়েছে। সমঝোতার আওতায় নতুন কাগজকল করার পরিকল্পনা রয়েছে।\n', '\n', 'মরণদশা\n', 'প্রায় ৩০ বছর ধরে কেপিএমের কোনো সংস্কার (ওভারহোলিং) হয়নি। ফলে জরাজীর্ণ হয়ে পড়েছে প্রতিষ্ঠানটি। যান্ত্রিক ত্রুটির কারণে দুই বছর আগে বন্ধ করে দেওয়া হয়েছে মণ্ড তৈরির কারখানা বা প্লাপ সেকশন। মণ্ড তৈরির কারখানা বন্ধ হয়ে যাওয়ায় প্রায় ১০ কোটি টাকার কাঁচামাল নষ্ট হওয়ার পথে। বর্তমানে আমদানি করা মণ্ডের ওপর নির্ভর করে সীমিত আকারে উৎপাদন করে যাচ্ছে প্রতিষ্ঠানটি। দিনে ৩০ টন পর্যন্ত কাগজ উৎপাদন হয় মাত্র।\n', 'গত ১ জুন রাঙামাটির তখনকার সাংসদ ঊষাতন তালুকদার শিল্পমন্ত্রী বরাবর কারখানাটির দৈন্যদশা তুলে ধরে যথাযথ ব্যবস্থা নেওয়ার অনুরোধ করেন। কেপিএমের ব্যবস্থাপনা পরিচালক (এমডি) এম এম আবদুল কাদের প্রথম আলোকে বলেন, কাঁচামাল–সংকট, দক্ষ জনবল–সংকট, তারল্য–সংকট রয়েছে মিলে। বর্তমানে বন্ধ রয়েছে ২ নম্বর মেশিনটি। এটি মেরামতের জন্য দরপত্র আহ্বান করা হয়েছে। ৩ নম্বর মেশিনটিও আংশিক চালু।\n', '\n', 'উৎপাদন কমছে, লোকসান বাড়ছে\n', 'প্রতিষ্ঠাকালীন এই কারখানার উৎপাদন লক্ষ্যমাত্রা ছিল ৩০ হাজার টন। গত ২০১৭-১৮ অর্থবছরে উৎপাদন হয়েছে ৩ হাজার ১৮২ টন কাগজ। একই সময়ে লোকসান দাঁড়িয়েছে ২৭ কোটি ৬১ লাখ টাকা। এর আগে ২০১৫-১৬ অর্থবছরে সর্বোচ্চ ৭৩ কোটি ৭২ লাখ টাকা লোকসান দেয় কেপিএম। ওই বছর উৎপাদন ছিল ১০ হাজার ৫৮১ টন। সর্বশেষ ২০০৮-০৯ সালে প্রতিষ্ঠানটি ৬৩৮ কোটি টাকা লাভ করেছিল। তখন উৎপাদন ছিল ২৯ হাজার ৭৩ টন। বর্তমানে লোকসান কমে প্রায় ২০ কোটি টাকার কাছাকাছি এসে দাঁড়িয়েছে। একসময় কেপিএমে প্রায় পাঁচ হাজার শ্রমিক-কর্মচারী ছিলেন। এখন স্থায়ী–অস্থায়ী মিলে লোকবল ১ হাজারের মতো।\n', '\n', 'ভবিষ্যৎ পরিকল্পনা\n', 'পার্বত্য চট্টগ্রাম–বিষয়ক সংসদীয় কমিটি গত অক্টোবরে কারখানাটি পরিদর্শন করে। তখন কমিটির কাছে এমডি ভবিষ্যৎ পরিকল্পনা তুলে ধরেন। তাতে স্বল্পমেয়াদি পরিকল্পনার মধ্যে জরুরি ভিত্তিতে মিলের কিছু অংশের রক্ষণাবেক্ষণ এবং রিপ্লেসমেন্টের মাধ্যমে চার থেকে পাঁচ বছর উৎপাদন সচল রাখার প্রস্তাব করা হয়। সে জন্য ৫২ কোটি টাকা দরকার হবে বলে মিল কর্তৃপক্ষ সংসদীয় কমিটিকে জানায়।\n', 'এ ছাড়া মধ্যমেয়াদি পরিকল্পনার মধ্যে পিপিপির মাধ্যমে ১০০ টন উৎপাদন ক্ষমতাসম্পন্ন একটি ইন্টিগ্রেটেড মণ্ড পেপার মিল স্থাপন করার কথা বলা হয়। তার জন্য ৩ হাজার কোটি টাকা প্রয়োজন বলে জানানো হয়। আর দীর্ঘমেয়াদি পরিকল্পনার অংশ হিসেবে দিনে ৩০০ টন উৎপাদন সক্ষম আধুনিক প্রযুক্তিসম্পন্ন নতুন ইন্টিগ্রেটেড মণ্ড পেপার মিল স্থাপনের প্রস্তাব করা হয়। এই প্রস্তাবের ভিত্তিতেই সৌদি প্রতিষ্ঠান আল ফানার সঙ্গে সমঝোতা চুক্তি হয়।\n', 'এদুই বছর ধরে যেসব শ্রমিক অবসরে কিংবা অন্যত্র বদলি হয়েছেন, তাঁরা তাঁদের পাওনা পুরোপুরি বুঝে পাননি।\n', '\n', 'দেনায় জর্জরিত\n', 'বর্তমানে প্রায় সাড়ে ৫০০ কোটি টাকা দেনায় রয়েছে কেপিএম। এর মধ্যে সরকারি ঋণ প্রায় ৪০০ কোটি টাকা। এ ছাড়া রয়েছে শ্রমিকের গ্র্যাচুইটি, বকেয়া মজুরি, ডিবেঞ্চার ঋণ, বিভিন্ন পণ্য এবং রাসায়নিক সরবরাহকারীদের দেনা অন্যতম। কেপিএমের এক প্রতিবেদনে বলা হয়েছে, প্রতিষ্ঠানটির মোট দেনা ৭৪৯ কোটি ২৬ লাখ টাকা। বিসিআইসির পরিচালক মোহাম্মদ শাহীন কামাল বলেন, দেনা আগের চেয়ে কমিয়ে আনা হয়েছে। তবে নতুন মজুরি কমিশনের কারণে লোকসান আবার বাড়তে পারে। কারণ শ্রমিকের মজুরি বেড়ে যাবে।\n', '\n', 'সরেজমিন\n', 'সম্প্রতি কেপিএম ঘুরে দেখা যায়, কারখানার যন্ত্রপাতি সব জরাজীর্ণ অবস্থায় রয়েছে। এর মধ্যে একটি ইউনিটে চলছে উৎপাদন কাজ। মণ্ড ইউনিটে দেখা যায় বাঁশের চিপস পড়ে রয়েছে। এই ইউনিটটির স্থানে স্থানে শেওলা জমে গেছে। সরেজমিন পরিদর্শনকালে নুরুল আলম নামের এক শ্রমিক বলেন, কারখানার যন্ত্রপাতি পুরোনো হওয়ায় প্রতিদিন তা চালু করা যায় না। ফলে ২৪ ঘণ্টাও উৎপাদন চলে না।\n', '\n', '\ufeff১৫ বছরে ১২ হাজার কোটি টাকা\n', '\n', '\n', 'ব্যাংকগুলোতে নানা অনিয়ম ও জালিয়াতির কারণে প্রতিনিয়ত বাড়ছে খেলাপি ঋণ। আর খেলাপি ঋণ কমাতে কার্যকর আছে ঋণ পুনঃ তফসিল, পুনর্গঠনসহ নানা প্রক্রিয়া। অনেক সময় নিয়মের মধ্যে এসব সুবিধা পাচ্ছেন ব্যবসায়ীরা। আর বেশির ভাগ ক্ষেত্রে বিশেষ বিবেচনায় ঋণ ভালো দেখাতে বিশেষ সুবিধা দিচ্ছে বাংলাদেশ ব্যাংক। এরপরও যেসব ঋণ দীর্ঘদিন ধরে আদায় করা যাচ্ছে না, তা অবলোপন করছে ব্যাংকগুলো।\n', '\n', 'কেন্দ্রীয় ব্যাংকের নীতিমালার আলোকে ২০০৩ সাল থেকে ব্যাংকগুলো ঋণ অবলোপন করে আসছে। মন্দ বা ক্ষতিকর মানের খেলাপি ঋণকে স্থিতিপত্র (ব্যালান্সশিট) থেকে বাদ দেওয়াকে ঋণ অবলোপন বলে।\n', '\n', '২০০৩ থেকে এখন পর্যন্ত ব্যাংকগুলো ৪৯ হাজার ৭৪৫ কোটি টাকার ঋণ অবলোপন করেছে। তবে এসব অবলোপন ঋণ থেকে ১১ হাজার ৮৭৯ কোটি টাকা আদায়ও হয়েছে। এতে অবলোপন ঋণের স্থিতি দাঁড়িয়েছে ৩৭ হাজার ৮৬৬ কোটি টাকা। এ হিসাব গত বছরের সেপ্টেম্বর পর্যন্ত। এ সময়ে আলোচিত হল-মার্ক, বিসমিল্লাহ, নুরজাহানসহ অনিয়মের ঘটনার সঙ্গে জড়িত অনেক গ্রুপের ঋণ অবলোপন করা হয়েছে।\n', '\n', 'আর ২০০৯ সালে দেশের ব্যাংক খাতে খেলাপি ঋণ ছিল ২২ হাজার ৪৮১ কোটি টাকা। আর গত সেপ্টেম্বর শেষে তা বেড়ে হয়েছে ৯৯ হাজার ৩৭০ কোটি টাকা। অর্থাৎ ১০ বছরে দেশে খেলাপি ঋণ বেড়ে হয়েছে সাড়ে চার গুণ।\n', '\n', 'যেসব ব্যাংক অবলোপন ঋণ থেকে বেশি টাকা আদায় করতে পেরেছে, সেগুলোর মুনাফাও তত বেশি হয়েছে। কারণ, অবলোপন ঋণ থেকে আদায় করা অর্থ সরাসরি ব্যাংকের আয়ে যোগ হয়। শতভাগ নিরাপত্তা সঞ্চিতি সংরক্ষণের পরই ঋণ অবলোপন করা যায়। যেসব ব্যাংক নিরাপত্তা সঞ্চিতি রাখার মতো অবস্থায় নেই, তারা ঋণ অবলোপন করতে পারে না। মুনাফা থেকেই সেসব ব্যাংকের সঞ্চিতি রাখতে হয়।\n', '\n', 'এ নিয়ে জানতে চাইলে ব্যাংকের প্রধান নির্বাহীদের সংগঠন অ্যাসোসিয়েশন অব ব্যাংকার্স বাংলাদেশের (এবিবি) চেয়ারম্যান সৈয়দ মাহবুবুর রহমান প্রথম আলোকে বলেন, ‘অন্য দেশের তুলনায় আমাদের দেশের একশ্রেণির ব্যবসায়ী সেই পর্যায়ে পরিপক্ব হয়নি। এ কারণে অনেকে ব্যবসায় খারাপ করেছে। আবার অনেকে অসৎভাবেও টাকা সরিয়েছে। যেসব ঋণ কোনোভাবে আদায় হয় না, জামানতও সেভাবে থাকে না, অবলোপন করা হয় সেগুলোই।’\n', '\n', 'মাহবুবুর রহমান বলেন, হিসাব থেকে মুছে ফেলার কারণে এসব ঋণ আদায় হলে তা আয়ে যুক্ত হয় ফি আকারে। যেসব ব্যাংক যত বেশি অবলোপন ঋণ আদায় করতে পারে, তারা তত বেশি লাভবান হয়। এটা ভালো যে ১২ হাজার কোটি টাকা আদায় হয়ে গেছে। বিশ্বের সব দেশেই এ প্রথা চালু আছে।\n', '\n', 'কেন্দ্রীয় ব্যাংকের নীতিমালার আওতায় পাঁচ বছর কিংবা তার বেশি সময় ধরে থাকা খেলাপি ঋণের বিপরীতে শতভাগ প্রভিশন বা নিরাপত্তা সঞ্চিতি রেখে তা অবলোপন করা হয়।\n', '\n', 'তবে মন্দ মানে খেলাপি হলেই অবলোপন করার সুযোগ আছে। ঋণ অবলোপন করতে মামলা থাকতে হয় এবং শতভাগ সঞ্চিতি সংরক্ষণ করতে হয়। তবে মামলার ব্যয়ের চেয়ে অনেকাংশে বকেয়া ঋণের পরিমাণ কম হওয়ায় মামলা না করেই ৫০ হাজার টাকা পর্যন্ত ঋণ অবলোপন করা যায়।\n', '\n', 'কেন্দ্রীয় ব্যাংকের তথ্য অনুযায়ী, সোনালী ব্যাংক এযাবৎ অবলোপন করেছে ৮ হাজার ৪২৯ কোটি টাকা, তবে এর মধ্যে আদায় হয়েছে ১ হাজার ২৫৭ কোটি টাকা। আর অগ্রণী ব্যাংক অবলোপন করেছে ৫ হাজার ৪০০ কোটি টাকা, আদায় হয়েছে ৮৮৫ কোটি টাকা। জনতার অবলোপন ৪ হাজার ৯৮৫ কোটি টাকা ও আদায় ১ হাজার ৩৯২ কোটি টাকা। বাংলাদেশ ডেভেলপমেন্ট ব্যাংকের অবলোপন ২ হাজার ৮১৫ কোটি টাকা ও আদায় ১ হাজার ১৬ কোটি টাকা।\n', '\n', 'বেসরকারি ব্যাংকের মধ্যে ন্যাশনাল ব্যাংকের অবলোপন সবচেয়ে বেশি। এই ব্যাংকের অবলোপন ২ হাজার ১৫৪ কোটি ও আদায় ৪০৭ কোটি টাকা। অবলোপন ও আদায় যথাক্রমে দি সিটি ব্যাংকের ১ হাজার ৯০৩ কোটি ও ২৫২ কোটি টাকা এবং আইএফআইসির ১ হাজার ৮১৪ কোটি ও ৫৪৮ কোটি টাকা।\n', '\n', 'এ ছাড়া ব্র্যাক ব্যাংকের অবলোপন ১ হাজার ৬১৯ কোটি, এবি ব্যাংকের ১ হাজার ৫৩৩ কোটি, পূবালীর ১ হাজার ৫২৯ কোটি, উত্তরার ১ হাজার ৩২৫ কোটি, ইস্টার্ণের ১ হাজার ১৪৯ কোটি, ইউসিবির ১ হাজার ১৪১ কোটি, রূপালীর ১ হাজার ১৯ কোটি, ইসলামী ব্যাংকের ৯০৪ কোটি, সাউথইস্ট ব্যাংকের ৯৮৯ কোটি এবং ব্যাংক এশিয়ার ৮২৭ কোটি টাকা।\n', '\n', 'কেন্দ্রীয় ব্যাংকের কর্মকর্তারা বলছেন, অবলোপনের পর ঋণ আদায়ে জোরদার ব্যবস্থা নেওয়ার নিয়ম থাকলেও ব্যাংকগুলোর দিক থেকে তেমন তৎপরতা দেখা যায় না। বরং অনিয়মের ঋণগুলো অবলোপন করে দোষী ব্যক্তিদের আড়ালই করে ব্যাংকগুলো।\n', '\n', 'বাংলাদেশ ব্যাংকের সাবেক ডেপুটি গভর্নর খোন্দকার ইব্রাহিম খালেদ প্রথম আলোকে বলেন, অনিয়ম ও জালিয়াতির কারণেই ঋণ অবলোপন করতে হয়, আর এর মাধ্যমে দোষী ব্যক্তিরাও আড়াল হয়। ব্যাংকগুলোর উচিত এসব ঋণ আদায়ে তদারকি অব্যাহত রাখা ও দোষী ব্যক্তিদের বিরুদ্ধে ব্যবস্থা নেওয়া।\n', '\n', '\ufeffঅর্থ খরচ করতে না পারায় পদ্মা সেতুতে বরাদ্দ কমছে\n', '\n', '\n', 'চলতি ২০১৮–১৯ অর্থবছরে পদ্মা সেতুতে বরাদ্দ কমিয়ে দেওয়া হচ্ছে। চলতি অর্থবছরের বার্ষিক উন্নয়ন কর্মসূচিতে (এডিপি) পদ্মা সেতুর জন্য ৪ হাজার ৩৯৫ কোটি টাকা বরাদ্দ আছে। কিন্তু সেতু নির্মাণের কাজে অগ্রগতি সন্তোষজনক না হওয়ায় এখন সেই বরাদ্দ কমিয়ে দেওয়া হচ্ছে। ইতিমধ্যে সেতু বিভাগ থেকে ১ হাজার ৭৩৯ কোটি টাকা বরাদ্দ কমানোর কথা বলা হয়েছে। সংশোধিত এডিপিতে পদ্মা সেতুতে ২ হাজার ৫৬৫ কোটি টাকা বরাদ্দ রাখার জন্য পরিকল্পনা মন্ত্রণালয়ে প্রস্তাব করেছে সেতু বিভাগ।\n', '\n', 'চলতি জানুয়ারি মাসের শুরুতে সংশোধিত এডিপি প্রণয়নের জন্য পরিকল্পনা মন্ত্রণালয় সব মন্ত্রণালয়ের কাছ থেকে বরাদ্দ সংশোধনের প্রস্তাব আহ্বান করে। সেখানে সংশ্লিষ্ট মন্ত্রণালয়ের কোন কোন প্রকল্পে বরাদ্দ কমানো বা বৃদ্ধি করতে হবে, তা জানতে চাওয়া হয়েছে। এর পরিপ্রেক্ষিতে সম্প্রতি সেতু বিভাগ থেকে পদ্মা সেতুতে বরাদ্দ কমানোর প্রস্তাব করেছে। শিগগিরই বিভিন্ন মন্ত্রণালয়ের ঊর্ধ্বতন কর্মকর্তাদের সঙ্গে সংশোধিত বরাদ্দ চূড়ান্ত করতে বৈঠক করবেন পরিকল্পনামন্ত্রী এম এ মান্নান।\n', '\n', 'নাম প্রকাশে অনিচ্ছুক পরিকল্পনা মন্ত্রণালয়ের একজন ঊর্ধ্বতন কর্মকর্তা প্রথম আলোকে বলেন, ফেব্রুয়ারি মাসের মধ্যেই সংশোধিত এডিপি চূড়ান্ত হবে। সেখানে পদ্মা সেতুতে সংশোধিত বরাদ্দও চূড়ান্ত করা হবে। যেহেতু প্রকল্পটি সর্বোচ্চ অগ্রাধিকারপ্রাপ্ত, তাই অর্থবছরের শেষের দিকে যদি আরও অর্থের প্রয়োজন হয়, তাহলে সংশ্লিষ্ট মন্ত্রণালয় অন্য প্রকল্প থেকে সেই অর্থ সমন্বয় করতে পারবে।\n', '\n', 'পদ্মা সেতু হলো বর্তমান সরকারের সবচেয়ে বড় অগ্রাধিকার প্রকল্প। এই প্রকল্পের কাজ সবচেয়ে বেশি এগিয়েছে। ইতিমধ্যে সেতুর ছয়টি স্প্যান সংযোজন করা হয়েছে। এক কিলোমিটারের মতো সেতু দৃশ্যমান হয়েছে। গত ডিসেম্বর পর্যন্ত পদ্মা সেতু প্রকল্পের প্রায় ৬০ শতাংশ বাস্তবায়িত হয়েছে। খরচ হয়েছে ১৭ হাজার ৯০৩ কোটি টাকা। কয়েক দফায় খরচ বাড়িয়ে প্রকল্পটির ব্যয় ধরা হয়েছে ৩০ হাজার ১৯৩ কোটি টাকা।\n', '\n', 'প্রকল্প পরিকল্পনা অনুযায়ী, গত ডিসেম্বর মাসে পদ্মা সেতু নির্মাণের কাজ শেষ হওয়ার কথা ছিল। কিন্তু কাজের সন্তোষজনক অগ্রগতি না হওয়ায় আরও এক বছর সময় বাড়ানো হয়েছে। সেই হিসাবে আগামী ডিসেম্বরের মধ্যে পুরো সেতু নির্মাণ কতটা সম্ভব হবে, তা নিয়েও প্রশ্ন রয়েছে।\n', '\n', 'চলতি অর্থবছরে এই সেতুর জন্য বরাদ্দ দেওয়া হয়েছিল ৪ হাজার ৩৯৫ কোটি টাকা। সেখানে অর্থবছরের প্রথম ছয় মাসে অর্থাৎ জুলাই–ডিসেম্বর সময়ে ১ হাজার ১০৭ কোটি টাকা খরচ হয়েছে। তাই সেতু বিভাগ এখন বরাদ্দ কমিয়ে ২ হাজার ৫৬৫ কোটি টাকা করার প্রস্তাব করেছে। সেই হিসাবে সংশোধিত এডিপির পুরোটা খরচ হলেও আগামী জুন মাস পর্যন্ত ১৯ হাজার কোটি টাকার বেশি খরচ হবে না। আর নির্ধারিত সময়ে পদ্মা সেতুর কাজ শেষ করতে হলে বাকি ছয় মাসে ১১ হাজার কোটি টাকার বেশি খরচ করতে হবে।\n', '\n', '২০০৭ সালে প্রথম পদ্মা সেতু নির্মাণের প্রকল্প হাতে নেওয়া হয়। তখন এই প্রকল্পের ব্যয় ধরা হয়েছিল ১০ হাজার ১৬১ কোটি টাকা। পরে আওয়ামী লীগ সরকার ক্ষমতায় এসে সেতুতে রেলপথ সংযুক্ত করে। এরপর কয়েক দফা খরচ বৃদ্ধি করে প্রকল্প ব্যয় দাঁড়িয়েছে ৩০ হাজার কোটি টাকায়।\n', '\n', 'এই প্রকল্পের সিংহভাগ টাকা বিশ্বব্যাংকের দেওয়ার কথা ছিল। কিন্তু ২০১২ সালে দুর্নীতির অভিযোগ এনে বিশ্বব্যাংক পদ্মা সেতু প্রকল্প থেকে সরে দাঁড়ায়। এরপর সরকার নিজস্ব অর্থায়নে পদ্মা সেতু নির্মাণের উদ্যোগ নেয়।\n', '\n', '\ufeffশুল্ক চাপে চীনা কোম্পানি বাংলাদেশে\n', '\n', '\n', '\n', 'যুক্তরাষ্ট্র ও চীনের বাণিজ্যযুদ্ধের কবলে পড়ে চীনের একটি কোম্পানি বাংলাদেশে কারখানা করার উদ্যোগ নিয়েছে। ঝুঝাউ জিনইউয়ান কেমিক্যাল ইন্ডাস্ট্রি কোম্পানি লিমিটেড নামের ওই প্রতিষ্ঠানটি চট্টগ্রামের মিরসরাই, সীতাকুণ্ড ও ফেনী নিয়ে গঠিত বঙ্গবন্ধু শেখ মুজিব শিল্পনগরে জমি নেওয়ার জন্য চুক্তি করেছে বাংলাদেশ অর্থনৈতিক অঞ্চল কর্তৃপক্ষের (বেজা) সঙ্গে।\n', '\n', 'কোম্পানিটি বেজাকে জানিয়েছে, তারা আগামী মাসে, অর্থাৎ ফেব্রুয়ারিতে কারখানার নির্মাণকাজ শুরু করবে। জুনে উৎপাদনে যাবে। তাদের নেওয়া জমির পরিমাণ ১০ একর। বিনিয়োগের লক্ষ্য ২ কোটি ৮০ লাখ ডলার, যা বাংলাদেশি মুদ্রায় ২৩৫ কোটি টাকা। জমি নিতে ইতিমধ্যে বেজাকে ৫০ বছরের ইজারামূল্য বাবদ প্রায় ১২ লাখ ডলার পরিশোধ করেছে তারা।\n', '\n', 'কোম্পানিটি গত সেপ্টেম্বরে প্রথম বাংলাদেশে আসে। এত দ্রুত কারখানা করার কারণ জানতে চাইলে বেজা সূত্র জানিয়েছে, যুক্তরাষ্ট্র চীনা রাসায়নিকের ওপর ২৫ শতাংশ শুল্ক আরোপ করেছে। এতে প্রতিষ্ঠানটি তাদের বড় বাজার যুক্তরাষ্ট্রে রপ্তানিতে বিপাকে পড়েছে। এ কারণেই দ্রুত বাংলাদেশে কারখানা করতে চায় তারা।\n', '\n', 'ঝুঝাউ জিনইউয়ান কেমিক্যাল ইন্ডাস্ট্রি কোম্পানির সঙ্গে গত বৃহস্পতিবার জমি বরাদ্দের চুক্তি করে বেজা। আগের দিন কোম্পানি জমির ইজারামূল্য পরিশোধের বিষয়টি নিশ্চিত করে। জানতে চাইলে বেজার নির্বাহী চেয়ারম্যান পবন চৌধুরী প্রথম আলোকে বলেন, এটি হবে শতভাগ বিদেশি বিনিয়োগ। পাশাপাশি তাদের কারখানায় উৎপাদিত পণ্য রপ্তানি হবে।\n', '\n', 'বঙ্গবন্ধু শিল্পনগর হবে দেশের সবচেয়ে বড় অর্থনৈতিক অঞ্চল। এর আকার হবে ৩০ হাজার একর। সেখানে জমি বরাদ্দের জন্য ২০১৭ সালের এপ্রিল মাসে আবেদন নেওয়া শুরু করে বেজা। ইতিমধ্যে সেখানে বিপুল বিনিয়োগ প্রস্তাব এসেছে। বেজা ইতিমধ্যে সেখানে কারখানা করার জন্য চার হাজার একরের মতো জমি বরাদ্দ দিয়েছে। মোট প্রস্তাব অনুমোদন দেওয়া হয়েছে ৫৬টি। এর মধ্যে জমি পেয়েছে ৩৯টি। এসব কোম্পানি প্রায় ১ হাজার ২০০ কোটি ডলারের বিনিয়োগ প্রস্তাব দিয়েছে।\n', '\n', 'বঙ্গবন্ধু শিল্পনগরে গত মাসে কারখানা করার ভিত্তিপ্রস্তর স্থাপন করে আরমান হক ডেনিম নামের একটি প্রতিষ্ঠান। তারা ১০ একর জমিতে ডেনিম কাপড় উৎপাদনের কারখানা করবে।\n', '\n', 'ঝুঝাউ জিনইউয়ান কেমিক্যাল ইন্ডাস্ট্রি কোম্পানি ১৯৯৯ সালে প্রতিষ্ঠিত। বেজাকে তারা জানিয়েছে, তাদের মূল বাজার যুক্তরাষ্ট্র ও কানাডা। তারা লেড অক্সাইড, লেড নাইট্রেট, কপার সালফেটসহ বিভিন্ন রাসায়নিক উৎপাদন করে। বাংলাদেশে কারখানা করলে তারা ৫০ শতাংশ স্থানীয় কাঁচামাল ব্যবহার করবে বলে জানিয়েছে। কোম্পানিটি প্রতি বর্গমিটার জমি ৫০ বছরের জন্য ৩০ ডলারে ইজারা পেয়েছে।\n', '\n', 'পরিকল্পনা অনুযায়ী কাজ এগোতে পারলে ঝুঝাউ জিনইউয়ান কেমিক্যাল ইন্ডাস্ট্রি কোম্পানি হবে বঙ্গবন্ধু শিল্পনগরে উৎপাদনে যাওয়া প্রথম কারখানা। বেজা আশা করছে, আগামী দুই বছরে সেখানে বেশ কিছু কারখানা উৎপাদনে যাবে।\n', '\n', 'বঙ্গবন্ধু শিল্পনগর হবে পূর্ণাঙ্গ শিল্পশহর। এতে কারখানার পাশাপাশি আবাসন, বিনোদন ও অন্যান্য সেবা থাকবে। মিরসরাইয়ে এখন ভূমি উন্নয়নের পাশাপাশি গ্যাস, বিদ্যুৎ, পানি ও অন্যান্য অবকাঠামো নির্মাণের কাজ চলছে। সেখানে অগ্রাধিকার ভিত্তিতে গ্যাস, বিদ্যুৎ ও পানি দেবে সরকার। এই অর্থনৈতিক অঞ্চলের জন্য আলাদা একটি বন্দর থাকবে, যেটি দিয়ে সহজেই চট্টগ্রাম ও অন্যান্য বন্দরে পণ্য আনা-নেওয়া করা যাবে। প্রধানমন্ত্রী শেখ হাসিনা সরণি নামে চার লেনের একটি সড়ক ঢাকা-চট্টগ্রাম মহাসড়কের সঙ্গে যুক্ত হবে, যেটি পরবর্তী সময়ে আট লেন করার পরিকল্পনা রয়েছে। \n', '\n', 'সরকারি সংস্থার মধ্যে মিরসরাইয়ে বাংলাদেশ রপ্তানি প্রক্রিয়াকরণ অঞ্চল কর্তৃপক্ষকে (বেপজা) প্রায় ১ হাজার ৫৫ একর জমি দিয়েছে বেজা। ভারতও সেখানে ১ হাজার একর জমি নিচ্ছে। এই জমিতে ভারতীয় বিনিয়োগকারীদের জন্য একটি অর্থনৈতিক অঞ্চল প্রতিষ্ঠা করা হবে। চীন, জাপান, যুক্তরাজ্য, ভারত, সিঙ্গাপুরসহ বিভিন্ন দেশ থেকে বিনিয়োগকারীরা জমি পেতে আবেদন করেছেন।']

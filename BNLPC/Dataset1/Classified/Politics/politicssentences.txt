['\ufeffভোটের লড়াইয়ের আলোচনায় রোহিঙ্গারা\n', '\n', 'বঙ্গোপসাগরের কোল ঘেঁষা পর্যটন শহর কক্সবাজার প্রায় নিশ্চুপ হয়ে গেছে। রোহিঙ্গা সমস্যা মোকাবিলায় শহরে যেসব উন্নয়ন সংস্থার দেশি-বিদেশি প্রায় ২০ হাজার কর্মী ছিলেন, তাঁদের বেশির ভাগই নেই। শহর ছেড়ে আপাতত বিদায় নিয়েছেন। ১৫ দিনের জন্য টেকনাফ ও উখিয়ার রোহিঙ্গা শিবিরে যাতায়াত সীমিত করে দেওয়ায় এসব কর্মীর বেশির ভাগই প্রায় ছুটিতেই আছেন বলা যায়। তবে শিবির থেকে রোহিঙ্গারা বের হওয়ার ক্ষেত্রে নিষেধ থাকলেও শহরের নির্বাচনের রাজনীতিতে তারা এখন আলোচিত।\n', '\n', 'কক্সবাজার সদর ও রামু উপজেলা নিয়ে কক্সবাজার-৩ আসন। এই সংসদীয় আসনের পাশের দুই উপজেলা টেকনাফ ও উখিয়া। কক্সবাজার–৩ আসনে নৌকার প্রার্থী সাইমুম সরওয়ার। আর ধানের শীষের প্রার্থী লুৎফর রহমান। দুই প্রার্থীই একে অপরের বিরুদ্ধে রোহিঙ্গাদের নির্বাচনে ব্যবহার করার পরিকল্পনার অভিযোগ তুলেছেন। রোহিঙ্গাদের দিয়ে ভোটকেন্দ্র দখল, প্রতিপক্ষের ওপর হামলা ও নানা ধরনের নাশকতা চালানোর পরিকল্পনার অভিযোগ এখন কক্সবাজারের নির্বাচনের রাজনীতিতে আলোচিত হচ্ছে।\n', '\n', 'এ ব্যাপারে বিএনপির প্রার্থী লুৎফর রহমান প্রথম আলোকে বলেন, ‘কক্সবাজারের বেশির ভাগ মানুষ ধানের শীষের পক্ষে। নৌকার প্রার্থীর সঙ্গে কেউ নেই। তাই আমার বিজয় নিশ্চিত জেনে তিনি নির্বাচনের দিন রোহিঙ্গাদের দিয়ে কেন্দ্র দখলের পরিকল্পনা করছেন।’\n', '\n', 'এই অভিযোগের বিষয়ে আওয়ামী লীগের প্রার্থী সাইমুম সরওয়ার বলেন, ‘একই অভিযোগ আমিও করতে পারি। আমার প্রতিপক্ষ রোহিঙ্গাদের নির্বাচনের কাজে ব্যবহার করতে পারে। তবে প্রশাসন রোহিঙ্গা শিবিরগুলোতে যাতায়াত নিষিদ্ধ করে দেওয়ায় সেই সুযোগ নেই।’\n', '\n', 'কক্সবাজার জেলা প্রশাসনের পক্ষ থেকে নির্বাচন উপলক্ষে রোহিঙ্গা শিবিরগুলোতে নেওয়া হয়েছে ব্যাপক নিরাপত্তাব্যবস্থা। কক্সবাজার সদর থেকে টেকনাফ-উখিয়ায় যাওয়ার সড়কে দুই-এক কিলোমিটার পর পর বসানো হয়েছে নিরাপত্তাচৌকি। পুলিশ, র্যাব ও সামরিক বাহিনীর সদস্যরা সেখানে তল্লাশি করছেন। স্থানীয় এবং বিশেষ জরুরি চিকিৎসাসেবা দেওয়া ছাড়া কাউকে ওই সড়ক দিয়ে যেতে দেওয়া হচ্ছে না। জরুরি প্রয়োজনে কাউকে যেতে দেওয়া হলেও দেখাতে হচ্ছে জাতীয় পরিচয়পত্র।\n', '\n', 'এ ব্যাপারে জানতে চাইলে কক্সবাজারের জেলা প্রশাসক কামাল হোসেন প্রথম আলোকে বলেন, ‘টেকনাফ ও উখিয়ার শিবিরগুলোতে প্রায় ১০ লাখ রোহিঙ্গা থাকে। এই বিপুলসংখ্যক মানুষকে যেকোনো গোষ্ঠী নানা ধরনের উসকানি দিতে পারে। তবে এ ধরনের কোনো ঘটনা যাতে না ঘটে, সে জন্য আমরা যথেষ্ট সতর্কতামূলক পদক্ষেপ নিয়েছি।’\n', '\n', 'এত সতর্কতামূলক ব্যবস্থা নেওয়া সত্ত্বেও কক্সবাজারে রাজনৈতিক দলগুলো থেকে অভিযোগ করা হচ্ছে, রোহিঙ্গারা নানা পথে কক্সবাজার শহর ও এর আশপাশের এলাকায় জড়ো হচ্ছে। শহরের পাশের পাহাড়ি এলাকাগুলোতে তারা অবস্থান করছে। শহরের রিকশা, টমটম ও সিএনজি চালনা, হোটেলের কর্মচারীসহ নানা পেশায় তারা যুক্ত হয়ে পড়ছে।\n', '\n', 'শরণার্থী ত্রাণ ও প্রত্যাবাসন কমিশনার (অতিরিক্ত সচিব) মোহাম্মদ আবুল কালাম প্রথম আলোকে বলেন, রোহিঙ্গাদের আশ্রয়শিবিরের বাইরে যাওয়ার কোনো সুযোগ নেই। বিশেষ করে নির্বাচনের দিন ও তার আগের এবং পরের দিন তাদের শিবিরের বাইরে কোনোভাবেই বের হতে দেওয়া হবে না। নির্বাচনে তাদের যাতে কেউ ব্যবহার করতে না পারে, সে জন্যই এই ব্যবস্থা।\n', '\n', 'এ আসনের হালনাগাদ ভোটারসংখ্যা ৪ লাখ ১৪ হাজার ৯৩০ জন। এর মধ্যে কক্সবাজার সদরে ২ লাখ ৫৬ হাজার ৬৪৪ এবং রামুতে ১ লাখ ৫৮ হাজার ২৮৬ জন। আওয়ামী লীগ প্রার্থীর বাড়ি রামুতে। বিএনপির প্রার্থীর বাড়ি কক্সবাজার সদরে। এ আসনে আরও তিনজন প্রার্থী থাকলেও মূল প্রতিদ্বন্দ্বিতা হবে নৌকা আর ধানের শীষের মধ্যে।\n', '\n', '\ufeffএরশাদের ‘অবর্তমানে’ জাপার নেতৃত্বে কে\n', '\n', 'জাতীয় পার্টির চেয়ারম্যান হুসেইন মুহম্মদ এরশাদের ‘অবর্তমানে’ দলের চেয়ারম্যানের দায়িত্ব কে পালন করবেন, তা নিয়ে ধোঁয়াশা তৈরি হয়েছে। এরশাদ ১ জানুয়ারি এক চিঠিতে তাঁর অবর্তমানে জাপার চেয়ারম্যান পদে তাঁর ভাই জি এম কাদেরের নাম ঘোষণা করেছিলেন। কিন্তু এই ‘অবর্তমান’ শব্দটি স্পষ্ট নয় বলছেন জাপার একাধিক নেতা।\n', '\n', 'এরশাদ এখন খুবই অসুস্থ। ৫ জানুয়ারি থেকে তিনি সম্মিলিত সামরিক হাসপাতালে (সিএমএইচ) চিকিৎসাধীন রয়েছেন। তিনি উঠে দাঁড়াতে পারেন না বলে জানিয়েছেন দলের একজন নেতা। আগামী শুক্রবার উন্নত চিকিৎসার জন্য তাঁর সিঙ্গাপুরে যাওয়ার কথা। তিনি সিঙ্গাপুর গেলে কি চেয়ারম্যান পদে বদল আসবে? দলীয় নেতাদের কাছে তা স্পষ্ট হয়নি। এদিকে এরশাদের অবর্তমানে জাপার চেয়ারম্যান পদটি পেতে চান রওশন এরশাদ।\n', '\n', 'এ বিষয়ে জানতে চাইলে দলের কো-চেয়ারম্যান জি এম কাদের গতকাল রোববার রাতে প্রথম আলোকে মুঠোফোনে বলেন, ‘হুসেইন মুহম্মদ এরশাদ চিকিৎসার জন্য বিদেশে যাওয়ার আগে নিশ্চয়ই তাঁর “অবর্তমানে” শব্দের ব্যাখ্যা দিয়ে যাবেন। তখন বোঝা যাবে, অবর্তমানে বোঝাতে তিনি আসলে কী বুঝিয়েছেন।’\n', '\n', 'গত ৩০ ডিসেম্বরের নির্বাচনের পর এরশাদের নেওয়া দুটি সিদ্ধান্ত নিয়ে জাপায় ক্ষোভ তৈরি হয়েছে। সিদ্ধান্ত দুটি হলো: এক. এরশাদের অবর্তমানে জি এম কাদেরের চেয়ারম্যান হওয়া। দুই. জাপা বিরোধী দলে থাকবে। দলটির কেউ মন্ত্রী হতে পারবেন না।\n', '\n', 'এ বিষয়ে কাদের বলেন, ‘একটি সংসদ প্রকৃত বিরোধী দল ছাড়া চলতে পারে না। সংসদ হতে হবে জবাবদিহিমূলক। সে কারণে আমরা সরকারে ও বিরোধী দলে একসঙ্গে থাকতে পারি না। এটা নিয়ে হাসাহাসি হয়। আমরা বিরোধী দলে থেকে সরকারের ভুলত্রুটি ধরিয়ে দিতে চাই। এতে সরকারকেও সহায়তা করা হয়। জনগণের পক্ষে থেকে সরকারকে আমরা নজরদারিতে রাখতে চাই।’\n', '\n', 'এই দুই সিদ্ধান্ত রওশনপন্থী হিসেবে পরিচিত অংশকে ক্ষুব্ধ করেছে। পরিস্থিতি সামাল দিতে ৩ জানুয়ারি জাপার ২১ সাংসদকে নিয়ে বনানী কার্যালয়ে রুদ্ধদার বৈঠকে বসেন রওশন এরশাদ ও জি এম কাদের। বৈঠকে সরকারে থাকা না-থাকা নিয়ে আলোচনায় হট্টগোলের সৃষ্টি হয়। অধিকাংশ সাংসদ সরকারি দলে থাকার পক্ষে মত দেন।\n', '\n', 'দলের বিরোধ সম্পর্কে জানতে চাইলে জি এম কাদের বলেন, দলে যদি কেউ নিজেকে ‘রওশনপন্থী’ হিসেবে ঘোষণা দেন, তাহলে এটি দলীয় শৃঙ্খলার পরিপন্থী। দলের একটি কাঠামো রয়েছে। সেখানে সবাইকে দলের গঠনতন্ত্র মেনেই চলতে হবে। তবে দলে কোন্দল থাকার কথা অস্বীকার করেন তিনি। \n', '\ufeffএবার নারী আসনেও বড় পরিবর্তন আসছে\n', '\n', 'মন্ত্রিসভার মতো একাদশ জাতীয় সংসদের সংরক্ষিত নারী আসনের সাংসদের ক্ষেত্রেও বড় পরিবর্তন আসছে। গত সংসদে আওয়ামী লীগের প্রতিনিধিত্ব করা বেশির ভাগ নারী সাংসদই বাদ পড়ছেন। অতীতে সাংসদ হননি এমন মুখকেই এবার বেশি গুরুত্ব দেওয়া হচ্ছে। এর মধ্যে বয়সে তরুণ যেমন থাকছেন, প্রবীণেরাও থাকছেন।\n', '\n', 'আওয়ামী লীগের নীতিনির্ধারণী পর্যায়ের সূত্র থেকে এমন তথ্য পাওয়া গেছে। সূত্রগুলো বলছে, দলীয় প্রধান ও প্রধানমন্ত্রী শেখ হাসিনা সংরক্ষিত নারী সাংসদদের প্রাথমিক একটা তালিকা ইতিমধ্যে করেছেন। এতে পুরোনোদের মধ্য থেকে চার-পাঁচজনের বেশি স্থান হবে না। নতুনদের মনোনয়নের ক্ষেত্রে মোটা দাগে ছয়টি বিষয় গুরুত্ব দেওয়া হচ্ছে। এগুলো হচ্ছে ১. বঙ্গবন্ধু শেখ মুজিবুর রহমানের সহচর বা তাঁর আস্থাভাজন ছিলেন এমন নেতাদের স্ত্রী, সন্তান ও পরিবারের সদস্য; ২. ১৯৮১ সালে দেশে ফিরে প্রধানমন্ত্রী শেখ হাসিনা যাঁদের সার্বক্ষণিক পাশে পেয়েছেন, সেসব নেত্রী ও তাঁদের পরিবারের সদস্য; ৩. শহীদ মুক্তিযোদ্ধা ও বুদ্ধিজীবীদের সন্তান ও পরিবারের সদস্য; ৪. যেসব নেতা বা সাবেক সাংসদকে দল ও জোটের সমঝোতার কারণে এবার মনোনয়ন দেওয়া যায়নি, তাঁদের স্ত্রী-সন্তান; ৫. দলের সহযোগী ও ভ্রাতৃপ্রতিম সংগঠনের যেসব বর্তমান ও সাবেক নেত্রী বিভিন্ন সময়ে আন্দোলনে-সংগঠনে উল্লেখযোগ্য ভূমিকা রেখেছেন; ৬. পেশাজীবী, চলচ্চিত্র তারকা।\n', '\n', 'সংসদে সংরক্ষিত আসন ৫০টি। ৩০০ আসনে সরাসরি ভোটে দল বা জোটের পাওয়া আসনের সংখ্যানুপাতে সংরক্ষিত নারী আসন বণ্টন হয়। এবার আওয়ামী লীগ পাবে ৪৩টি, জাতীয় পার্টি ৪টি, ঐক্যফ্রন্ট ১টি ও অন্যরা সবাই মিলে ২টি। \n', '\n', 'মনোনয়ন ফরম বিক্রি শুরু\n', '\n', 'সংরক্ষিত নারী আসনে মনোনয়ন দেওয়ার লক্ষ্যে গতকাল মঙ্গলবার ফরম বিক্রি শুরু করেছে আওয়ামী লীগ। প্রতিটি ফরমের মূল্য ৩০ হাজার টাকা। প্রথম দিনই ৬০৭টি ফরম বিক্রি হয়েছে। ফরম বিক্রির শেষ তারিখ এখনো ঠিক হয়নি।\n', '\n', 'গতকাল সকাল ১০টায় ধানমন্ডিতে আওয়ামী লীগের সভাপতির রাজনৈতিক কার্যালয়ে মনোনয়ন ফরম বিক্রির উদ্বোধন করেন দলের সাধারণ সম্পাদক ওবায়দুল কাদের।\n', '\n', 'কার্যালয়ের দুই ভবনে চারটি করে মোট আটটি বিভাগের ফরম বিক্রি হচ্ছে। সকাল থেকেই বিভিন্ন জেলা থেকে আসা মনোনয়নপ্রত্যাশীরা লাইনে দাঁড়িয়ে ফরম কেনেন।\n', '\n', 'যুব মহিলা লীগের সভাপতি নাজমা আক্তার ফরম কেনার পর প্রথম আলোকে বলেন, ‘নারীরা সচেতন হচ্ছে। তৃণমূলে নারীদের রাজনীতির বিভিন্ন কর্মকাণ্ডে অংশগ্রহণ বাড়ছে। তাই প্রতিযোগিতা বেশি। এখান থেকেই নারী নেতৃত্ব তৈরি হবে।’\n', '\n', 'দলের সঙ্গে ৪৫ বছর ধরে যুক্ত মৌলভীবাজার জেলা আওয়ামী লীগের সহসভাপতি হোসনে আরা। তিনি ১৯৯৬ সালে সংরক্ষিত আসনের সাংসদ ছিলেন। তিনি প্রথম আলোকে বলেন, দিন দিন রাজনীতিতে নারীরা আগ্রহী হচ্ছেন। তাই এবার আগের চেয়ে প্রার্থী অনেক বেশি।\n', '\n', 'মহিলা আওয়ামী লীগের কেন্দ্রীয় কমিটির সহসভানেত্রী বনশ্রী বিশ্বাস ১৯৯৬ সাল থেকে সংরক্ষিত আসনের মনোনয়ন ফরম সংগ্রহ করছেন। এবার তিনি আশাবাদী মনোনয়ন পাবেন।\n', '\n', 'তারকাদের মধ্যে চিত্রনায়িকা সারাহ্\u200c বেগম কবরীও ফরম নিতে যান। ফরম কিনেছেন প্রধানমন্ত্রীর সাবেক বিশেষ সহকারী প্রয়াত মাহবুবুল আলম শাকিলের স্ত্রী নিলুফার আনজুম। সংরক্ষিত আসনে সাংসদ হতে আওয়ামী লীগের মনোনয়ন ফরম কিনেছেন ২০০১ সালের নির্বাচনে বিএনপি-জামায়াত জোটের বিজয়ের পর ধর্ষণের শিকার পূর্ণিমা রানী শীলও। \n', '\n', 'তফসিল ১৭ ফেব্রুয়ারি\n', '\n', 'আগামী ১৭ ফেব্রুয়ারি সংরক্ষিত নারী আসনের নির্বাচনের তফসিল ঘোষণা হবে। প্রতিটি দল বা জোটের ভাগে পাওয়া আসনে একাধিক প্রার্থী থাকলে ভোটের মাধ্যমে নির্বাচিত করার বিধান আছে। তবে সাধারণত, নারী আসনে সব দল একক প্রার্থীই দিয়ে থাকে। ফলে নির্বাচনের দরকার পড়ে না। এবার আওয়ামী লীগও একক প্রার্থীই দেবে। \n', '\n', 'নেতাদের বাসা–অফিসে তদবির\n', '\n', 'গত কয়েক দিন ধরেই দেখা যাচ্ছে, আগ্রহীরা নারীনেত্রীরা আওয়ামী লীগের বড় নেতাদের বাসায়-অফিসে গিয়ে ধরনা দিচ্ছেন। আওয়ামী লীগের কেন্দ্রীয় একজন নেতা নাম প্রকাশ না করার শর্তে প্রথম আলোকে বলেন, দল টানা তৃতীয়বারের মতো ক্ষমতায়। সাংসদ হওয়া সব সময়ই আকর্ষণীয় বিষয়। নেতা, কর্মী, ব্যবসায়ী ও তারকারা যেভাবে ফরম কেনার জন্য হুমড়ি খেয়ে পড়েছেন, নেতাদের বাসায়-অফিসে তদবির শুরু করেছেন, তাতে মনে হচ্ছে সংরক্ষিত নারী সাংসদের পদও বেশ লোভনীয় হয়ে উঠেছে।\n', '\n', 'তবে আওয়ামী লীগের একাধিক নেতা জানিয়েছেন, আগ্রহী নারীনেত্রীদের তদবির না করার বিষয়ে দলীয় প্রধান পরামর্শ দিয়েছেন।\n', '\n', 'আওয়ামী লীগের যুগ্ম সাধারণ সম্পাদক মাহবুব উল আলম হানিফ প্রথম আলোকে বলেন, সংসদীয় বোর্ড ও দলীয় প্রধান শেখ হাসিনা একক প্রার্থী ঠিক করবেন। তবে সংরক্ষিত আসনে নতুনদের স্থান দেওয়ার চেষ্টা থাকে। এবারও সে রকমই হতে পারে। ফলে বড় পরিবর্তন হতেই পারে।\n', '\ufeffবগুড়ায় ভাড়াটে সন্ত্রাসীরা সক্রিয়\n', '\n', 'বগুড়া-৫ আসনে ধানের শীষের প্রার্থী জি এম সিরাজ। বিএনপির সাবেক এই সাংসদ ২৪ ডিসেম্বর গণসংযোগ করতে যান শেরপুরে। উপজেলার কুসম্বি সড়কের বটতলা এলাকায় তাঁর গাড়িবহরটি হামলার শিকার হয়।\n', '\n', 'ঘটনার পর এলাকায় গিয়ে লোকজনের সঙ্গে কথা বলে জানা যায়, প্রথমে ২০-২৫ জন ধানের শীষের প্রার্থীর গাড়িবহরের পথরোধ করে। ঘণ্টাখানেক পর মোটরসাইকেল যোগে আসে ২০-৩০ জন। পুলিশের সামনেই তারা গাড়িবহরে হামলা চালায়। আর জি এম সিরাজ ওই দিন সন্ধ্যায় সহকারী রিটার্নিং কর্মকর্তা এবং শেরপুর সার্কেলের সহকারী পুলিশ সুপারের কাছে মৌখিক অভিযোগ দেন। তিনি বলেন, হামলাকারীরা ছিল ভাড়াটে ক্যাডার, হাতে আগ্নেয়াস্ত্র ছিল।\n', '\n', 'প্রার্থী ও ভোটারদের অভিযোগ থেকে জানা যায়, বগুড়ার প্রায় প্রতিটি আসনেই এখন এভাবেই ভোটের মাঠ দাপিয়ে বেড়াচ্ছে ভাড়াটে সন্ত্রাসীরা। এসব সন্ত্রাসী মূলত বগুড়া শহরকেন্দ্রিক। ভোটের মাঠে প্রভাব বিস্তার করতে নির্বাচনের কিছু প্রার্থী তাদের ভাড়া করে নিয়ে যাচ্ছে। এসব সন্ত্রাসী প্রতিপক্ষের প্রার্থীর পক্ষে মহড়া দিচ্ছে এবং শোভাযাত্রা প্রতিহত করতে ককটেল হামলা, মোটরসাইকেল ভাঙচুর ও নির্বাচনী ক্যাম্পে হামলা করছে। ক্ষমতাসীন আওয়ামী লীগ ও তাদের জোটসঙ্গীদের পাশাপাশি বিএনপি ও তাদের শরিকদের বিরুদ্ধেও ভাড়াটে সন্ত্রাসী খাটানোর অভিযোগ রয়েছে।\n', '\n', 'এ বিষয়ে জানতে চাইলে বগুড়ার পুলিশ সুপার আলী আশরাফ ভূঞা ভোটের মাঠে ভাড়াটে সন্ত্রাসীদের আনাগোনার কথা স্বীকার করেন। তিনি বলেন, জেলায় পুলিশের তালিকাভুক্ত দাগি সন্ত্রাসী রয়েছে দুই শতাধিক। এসব সন্ত্রাসীর কেউ কারাগারে, কেউ জামিনে আছেন। ভোটের মাঠে এসব সন্ত্রাসীর সক্রিয় হওয়ার তথ্য তাঁরা পেয়েছেন। এদের বিরুদ্ধে পুলিশের গ্রেপ্তার অভিযান চলমান রয়েছে।\n', '\n', 'ভাড়াটে সন্ত্রাসীদের তৎপরতা সবচেয়ে বেশি দেখা যাচ্ছে বগুড়া-২ ও বগুড়া-৫ আসনে। বগুড়া-২ আসনে ধানের শীষের প্রার্থী নাগরিক ঐক্যের আহ্বায়ক মাহমুদুর রহমান মান্না সংবাদ সম্মেলন করে অভিযোগ করেছেন, তাঁকে এলাকায় না যেতে হুমকি দেওয়া হচ্ছে। নির্বাচনী এলাকার বুড়িগঞ্জ, মাঝিহট্ট, কিচক ও আটমুল ইউনিয়নের বিভিন্ন এলাকা ঘুরে অন্তত অর্ধশত ভোটারের সঙ্গে কথা বলেছে প্রথম আলো। তাঁদের অনেকেই বলেছেন, সকাল থেকে রাত পর্যন্ত জনপদে মোটরসাইকেল মহড়া দিচ্ছে বহিরাগত সন্ত্রাসীরা। বগুড়া শহর যুবলীগের একজন সাবেক নেতার নেতৃত্বে দিনদুপুরেই একদিন মহড়া দিতে দেখা গেছে। এ ছাড়া স্বেচ্ছাসেবক লীগের ছত্রচ্ছায়ায় থাকা একজন ইউপি চেয়ারম্যানের নেতৃত্বেও অস্ত্রধারী সন্ত্রাসীরা মহড়া দিচ্ছে।\n', '\n', 'বগুড়া-১ আসনের সোনাতলা উপজেলায় ২০ ডিসেম্বর ধানের শীষের প্রচারণার সময় নৌকার সমর্থকদের সঙ্গে সংঘর্ষ বাধে। এরপর আওয়ামী লীগের প্রার্থী আবদুল মান্নান অভিযোগ করেন, ওই দিন ধানের শীষের প্রার্থীর ভাড়া করা ক্যাডাররা বগুড়া শহর থেকে মোটরসাইকেলে করে এলাকায় মহড়া দিতে এসেছিল। এরপর তারা নৌকার সমর্থকদের ওপর হামলা এবং বাড়িঘর ও দলীয় কার্যালয় ভাঙচুর করে।\n', '\n', 'বগুড়া-৬ (সদর) আসনে বাম গণতান্ত্রিক জোটের প্রার্থী আমিনুল ফরিদ প্রথম আলোকে বলেন, ‘ভোটের মাঠে অবৈধ অস্ত্রধারী ভাড়াটে ক্যাডাররা প্রকাশ্যে মহড়া দিচ্ছে। কয়েক দিন আগে সাতমাথায় পুলিশের সামনেই তাঁর নির্বাচনী সভায় হামলা চালানো হয়। পুলিশকে অভিযোগ করেও কোনো ফল হয়নি।\n', '\n', 'সুশাসনের জন্য নাগরিকের (সুজন) জেলা কমিটির সাধারণ সম্পাদক হুমায়ন ইসলাম বলেন, বগুড়ায় অবৈধ অস্ত্রের ব্যবহার সবচেয়ে বেশি। প্রায়ই এখানে অবৈধ অস্ত্রের ঝনঝনানি শোনা যায়। রাজনৈতিক পৃষ্ঠপোষকতায় গড়ে ওঠা ক্যাডাররা নির্বাচনে ভাড়াটে হিসেবে কাজ করছে। অবৈধ অস্ত্র উদ্ধার ছাড়া কোনোভাবেই প্রভাবমুক্ত অবাধ নির্বাচন সম্ভব নয়।\n', '\n', 'নেই বিশেষ অভিযান\n', 'বগুড়ার সাতটি নির্বাচনী এলাকার সাতজন প্রতিদ্বন্দ্বী প্রার্থীর সঙ্গে কথা হয়েছে প্রথম আলোর। তাঁদের অভিযোগ, নির্বাচন সামনে রেখে অবৈধ অস্ত্র উদ্ধার এবং চিহ্নিত সন্ত্রাসীদের গ্রেপ্তারে আইনশৃঙ্খলা রক্ষাকারী বাহিনীর বিশেষ কোনো অভিযান না থাকায় ভাড়াটে অস্ত্রধারী সন্ত্রাসীরা এবার ভোটের মাঠে বেপরোয়া হয়ে উঠেছে।\n', '\n', 'গোয়েন্দা সূত্র বলছে, পুলিশের নথিতে বগুড়া জেলায় তালিকাভুক্ত সন্ত্রাসীর সংখ্যা দুই শতাধিক হলেও বাস্তবে তা অনেক বেশি। শুধু বগুড়া শহরেই এ সংখ্যা পাঁচ শতাধিক। রাজনৈতিক দলের ছত্রচ্ছায়ায় থাকা সন্ত্রাসীদের বেশির ভাগই অবৈধ অস্ত্রধারী।\n', '\n', 'আইনশৃঙ্খলা রক্ষাকারী বাহিনীর একটি দায়িত্বশীল সূত্র জানায়, গত ১০ বছরে পুলিশের অভিযানে ২৫২টি অবৈধ অস্ত্র এবং ২ হাজারের বেশি গুলি উদ্ধার হয়েছে। তবে সংশ্লিষ্ট ব্যক্তিরাও মনে করছেন, সন্ত্রাসীদের হাতে থাকা অস্ত্রের তুলনায় উদ্ধার হওয়া অস্ত্রের পরিমাণ অনেক কম। গত ১০ বছরে আধিপত্য নিয়ে নিজেদের মধ্যে কোন্দলে আওয়ামী লীগ এবং এর অঙ্গসংগঠনের ৪১ জন নেতা-কর্মী খুন হয়েছেন। অর্ধেকের বেশি খুনখারাবিতে ব্যবহার করা হয়েছে অবৈধ আগ্নেয়াস্ত্র।\n', '\n', 'সচেতন নাগরিক কমিটির (সনাক) বগুড়া জেলা শাখার সভাপতি মাসুদার রহমান প্রথম আলোকে বলেন, প্রতিটি নির্বাচনের আগেই অবৈধ অস্ত্র উদ্ধারের জন্য অভিযান চালানো হয়। কিন্তু এবার হচ্ছে না। এটি ভালো লক্ষণ নয়।\n', '\ufeffছাত্রলীগ চায় দ্রুত তফসিল, অন্যদের চাওয়া সহাবস্থান\n', '\n', 'আগামী মার্চ মাসের মধ্যে ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু) নির্বাচন আয়োজনে দ্রুত তফসিল ঘোষণাসহ প্রশাসনের কার্যকর উদ্যোগ চায় ছাত্রলীগ। অন্যদিকে বাম ছাত্রসংগঠনগুলোসহ ছাত্রদল সবার আগে ক্যাম্পাসে সহাবস্থান দেখতে চায়। বিশ্ববিদ্যালয় প্রশাসন উপযুক্ত পরিবেশ সৃষ্টি করে নির্ধারিত সময়ের মধ্যে নির্বাচন অনুষ্ঠানের উদ্যোগ নেবে, এমনটা তাদের প্রত্যাশা।\n', '\n', 'ডাকসুর ২১ বছরের পুরোনো গঠনতন্ত্র যুগোপযোগী করতে ঢাকা বিশ্ববিদ্যালয় প্রশাসন গঠিত পাঁচ সদস্যের কমিটি গতকাল বৃহস্পতিবার মতবিনিময় করে ক্যাম্পাসে ক্রিয়াশীল ছাত্রসংগঠনগুলোর সঙ্গে। বেলা ১১টা থেকে দেড়টা পর্যন্ত সিনেট ভবনে অনুষ্ঠিত এই সভায় ছাত্রলীগ, ছাত্রদল, ছাত্র ইউনিয়নসহ ১৩টি সংগঠন অংশ নেয়। ছাত্রনেতারা কমিটির কাছে ডাকসুর গঠনতন্ত্র সংশোধনে মৌখিকভাবে সুনির্দিষ্ট সুপারিশ ও বক্তব্য তুলে ধরেন।\n', '\n', 'কমিটির পক্ষ থেকে ছাত্রসংগঠনগুলোকে আগামী সোমবারের মধ্যে লিখিতভাবে বক্তব্য জানাতে বলা হয়েছে। এসব বক্তব্য পর্যালোচনা করে আগামী বুধবার ডাকসুর গঠনতন্ত্র পরিমার্জনের বিষয়ে বিশ্ববিদ্যালয়ের উপাচার্য ও পদাধিকারবলে ডাকসুর সভাপতি মো. আখতারুজ্জামানের কাছে চূড়ান্ত সুপারিশ দেবে কমিটি৷\n', '\n', '১৯৯৮ সালে ডাকসুর গঠনতন্ত্র সংশোধনে বৈঠক হয়েছিল। ডাকসুর সর্বশেষ নির্বাচন হয়েছিল ১৯৯০ সালের ৬ জুন। এরপর ১৯৯৮ সালে ডাকসুর কমিটি ভেঙে দেওয়া হয়। পরে বিভিন্ন সময় ডাকসুর নির্বাচনের দাবিতে আন্দোলন হলে বিশ্ববিদ্যালয় কর্তৃপক্ষ আশ্বাস বা সম্ভাব্য সময় ঘোষণা করলেও নির্বাচন আর হয়নি।\n', '\n', 'প্রগতিশীল ছাত্রজোটের দাবি\n', 'মতবিনিময় সভা শেষে বেলা দুইটায় বিশ্ববিদ্যালয়ের মধুর ক্যানটিনে সংবাদ সম্মেলন করে বামপন্থী সংগঠনগুলোর মোর্চা প্রগতিশীল ছাত্রজোট ৷ ক্যাম্পাসে ‘দখলদারি থাকায়’ অন্তত এবার ডাকসু নির্বাচনের ভোটকেন্দ্র হলের ভেতর না করে কাছের কোনো একাডেমিক ভবনে করার দাবি করেছেন জোটের নেতারা। এ ছাড়া ডাকসুর গঠনতন্ত্র বাংলা ভাষায় প্রণয়ন করা, ছাত্র অধিকারবিষয়ক সম্পাদকের পদ সৃষ্টি এবং বিদ্যমান গঠনতন্ত্র অনুযায়ী সমাজসেবা সম্পাদক ও সামাজিক বিনোদন সম্পাদক পদ দুটির নাম পরিবর্তন করে যথাক্রমে সমাজকল্যাণ ও পরিবেশ সম্পাদক এবং সাংস্কৃতিক সম্পাদক রাখার দাবি জানিয়েছেন তাঁরা।\n', '\n', 'নির্বাচনের স্বার্থে ছাড় দেবে ছাত্রলীগ\n', 'গঠনতন্ত্রের বিষয়ে ছাত্রলীগের সুপারিশের মধ্যে রয়েছে ডাকসুর গঠনতন্ত্র বাংলায় প্রণয়ন, ডাকসুর কাঠামোতে পর্যাপ্ত হারে নারীদের প্রতিনিধিত্ব নিশ্চিত করা, ডাকসুতে মুক্তিযুদ্ধবিষয়ক সম্পাদক, গবেষণাবিষয়ক সম্পাদক ও তথ্যপ্রযুক্তিবিষয়ক সম্পাদক পদ সৃষ্টি৷\n', '\n', 'ছাত্রলীগের নেতারা বলেন, ডাকসুর বর্তমান গঠনতন্ত্র অনুযায়ী শুধু স্নাতক ও স্নাতকোত্তর পর্যায়ের শিক্ষার্থীদেরই নির্বাচনে অংশগ্রহণের সুযোগ রয়েছে ৷ এটিই সর্বোত্তম নিয়ম৷\n', 'সভা শেষে সংগঠনের বিশ্ববিদ্যালয় শাখার সাধারণ সম্পাদক সাদ্দাম হোসেন প্রথম আলোকে বলেন, দ্রুত তফসিল আশা করেন তাঁরা। মার্চের প্রথম সপ্তাহের মধ্যেই যেন নির্বাচনের তারিখ ঘোষণা করা হয়, সেই দাবি তাঁরা জানিয়েছেন। সব সংগঠনের সহাবস্থানে ছাত্রলীগ বিশ্বাস করে জানিয়ে তিনি বলেন, ‘ক্যাম্পাসে একটা ছাত্রসংগঠন কীভাবে আসবে, সেটা আমরা নিশ্চিত করতে পারব না৷ তার জন্য বিশ্ববিদ্যালয় কর্তৃপক্ষ রয়েছে৷’\n', '\n', 'সমান সুযোগ চায় ছাত্রদল\n', 'সভায় অংশ নিতে বেলা ১১টার পর সিনেট ভবনের সম্মেলনকক্ষে আসেন ছাত্রদলের বিশ্ববিদ্যালয় শাখার সভাপতি আল মেহেদী তালুকদার ও সাধারণ সম্পাদক আবুল বাশার ৷ ক্যাম্পাসে তাঁদের নিরাপত্তার ব্যবস্থা করে বিশ্ববিদ্যালয় কর্তৃপক্ষ।\n', '\n', 'সংগঠনের বিশ্ববিদ্যালয় শাখার সাধারণ সম্পাদক আবুল বাশার প্রথম আলোকে বলেন, তাঁদের মূল দাবি হচ্ছে, ক্যাম্পাসে সহাবস্থানের মাধ্যমে ডাকসু নির্বাচনের পরিবেশ তৈরি করা৷\n', '\n', 'কমিটির বক্তব্য\n', 'সভা শেষে ডাকসুর গঠনতন্ত্র সংশোধনে গঠিত পাঁচ সদস্যের কমিটির আহ্বায়ক অধ্যাপক মিজানুর রহমান প্রথম আলোকে বলেন, ডাকসু যেহেতু শিক্ষার্থীদের সংগঠন, তাই তাঁরা কী ভাবছে, সেটা জানা জরুরি ৷ কমিটি বিশ্ববিদ্যালয় প্রশাসনকে সাহায্য করার মাধ্যম হিসেবে কাজ করছে ৷ সবার বক্তব্য শুনে তাঁরা আগামী বুধবার উপাচার্যকে সুপারিশ দেবেন৷\n', '\n', '\ufeffগণতন্ত্রের সূচকে চার ধাপ অগ্রগতি বাংলাদেশের\n', '\n', 'গণতন্ত্রের সূচকে আবার কিছুটা এগোল বাংলাদেশ। চার ধাপ এগিয়ে এবার বাংলাদেশের অবস্থান ৮৮তম। গতকাল বুধবার এ সূচক প্রকাশ করেছে যুক্তরাজ্যের লন্ডনভিত্তিক সাময়িকী দ্য ইকোনমিস্ট–এর ইন্টেলিজেন্স ইউনিট।\n', '\n', 'এর আগেরবার ২০১৭ সালের সূচকে বাংলাদেশের বড় অবনতি হয়েছিল। পিছিয়ে গিয়েছিল আট ধাপ। ১৬৫টি দেশ ও ২টি ভূখণ্ডের মধ্যে বাংলাদেশের অবস্থান হয় ৯২তম। আর্থাৎ তার আগের বছর ২০১৬ সালের সূচকে বাংলাদেশ ছিল ৮৪তম।\n', '\n', 'এবার চার ধাপ এগোলেও বাংলাদেশকে আগেরবারের মতো ‘হাইব্রিড শাসনব্যবস্থার’ বিভাগে রাখা হয়েছে। ‘হাইব্রিড’ বলতে এমন ব্যবস্থাকে বোঝানো হয়, যেখানে প্রায়ই অবাধ ও নিরপেক্ষ নির্বাচনব্যবস্থা বাধাগ্রস্ত হয়। বিরোধী দল এবং বিরোধী প্রার্থীদের ওপর সরকারের চাপ নৈমিত্তিক ব্যাপার। দুর্নীতির ব্যাপক বিস্তার এবং দুর্বল আইনের শাসন। নাগরিক সমাজ দুর্বল। বিচারব্যবস্থা স্বাধীন নয় এবং সাংবাদিকদের হয়রানি এবং চাপ দেওয়া হয়। মূল্যায়নের ১০ পয়েন্টের মধ্যে এবার বাংলাদেশের স্কোর ৫ দশমিক ৫৭। আগের বছর ছিল ৫ দশমিক ৪৩।\n', '\n', '২০১৮ সালের সূচকে গণতান্ত্রিক বৈশ্বিক সূচকে শীর্ষস্থান ধরে রেখেছে নরওয়ে। দ্বিতীয় ও তৃতীয় অবস্থানে যথাক্রমে আইসল্যান্ড ও সুইডেন। চতুর্থ ও পঞ্চম অবস্থানে আছে নিউজিল্যান্ড ও ডেনমার্ক।\n', '\n', 'আর সবার নিচে অর্থাৎ ১৬৭তম অবস্থানে রয়েছে উত্তর কোরিয়া। এর আগে ক্রমান্বয়ে সিরিয়া (১৬৬), গণপ্রজাতন্ত্রী কঙ্গো (১৬৫), দক্ষিণ আফ্রিকা প্রজাতন্ত্র (১৬৪) ও চাদ (১৬৩)। দক্ষিণ এশিয়ার দেশগুলোর মধ্যে ভারত ৪১তম, শ্রীলঙ্কা ৭১তম ও পাকিস্তান আছে ১১২তম অবস্থানে। আর যুক্তরাষ্ট্রের অবস্থান ২৫তম ও যুক্তরাজ্য ১৪তম।\n', '\n', '\ufeffঐক্যফ্রন্টের সংলাপে আ.লীগ-জাপাও আমন্ত্রণ পাবে\n', '\n', '\n', 'একাদশ সংসদ নির্বাচন পরিস্থিতি এবং পরবর্তী করণীয় নিয়ে সব রাজনৈতিক দল ও নাগরিক সমাজের মতামত জানতে জাতীয় সংলাপের আয়োজন করবে জাতীয় ঐক্যফ্রন্ট। আজ বুধবার ঐক্যফ্রন্টের শীর্ষ নেতাদের বৈঠকে সংলাপের তারিখ ও স্থান চূড়ান্ত করার কথা রয়েছে।\n', '\n', 'ঐক্যফ্রন্টের উচ্চপর্যায়ের সূত্র জানায়, এই সংলাপে বিরোধী রাজনৈতিক দলগুলোর পাশাপাশি সরকারি দল আওয়ামী লীগ ও তাদের নেতৃত্বাধীন ১৪–দলীয় জোটের শরিক দলগুলো এবং বর্তমান সংসদের বিরোধী দল জাতীয় পার্টিকেও (জাপা) আমন্ত্রণ জানানো হবে।\n', '\n', 'সংলাপে আমন্ত্রণ জানাতে তালিকা তৈরি করছে ঐক্যফ্রন্ট। বিএনপির নেতৃত্বাধীন ২০–দলীয় জোটের শরিক দলগুলো, বাম গণতান্ত্রিক জোট, ইসলামী আন্দোলন বাংলাদেশকে সংলাপে ডাকা হতে পারে। এ দলগুলোর নেতাদের উপস্থিতি সংলাপকে কার্যকর করে তুলতে পারে বলে মনে করছেন ঐক্যফ্রন্টের নেতারা। তবে ২০–দলীয় জোটের শরিক জামায়াতে ইসলামী যুদ্ধাপরাধের দায়ে বিতর্কিত হওয়ায় তাদের আমন্ত্রণ জানানো হবে না। বিভিন্ন পেশাজীবী সংগঠনের প্রতিনিধিদেরও সংলাপে আশা করছে ঐক্যফ্রন্ট।\n', '\n', 'এ প্রসঙ্গে জাতীয় ঐক্যফ্রন্টের শরিক দল নাগরিক ঐক্যের আহ্বায়ক মাহমুদুর রহমান মান্না গতকাল প্রথম আলোকে বলেন, বিদ্যমান পরিস্থিতিতে নাগরিক সমাজ ও রাজনৈতিক দলের প্রতিনিধিদের মতামত জানতেই সংলাপের উদ্যোগ নেওয়া হয়েছে। একাধিক রাজনৈতিক দল ও জোট নির্বাচন বাতিলের দাবি জানিয়েছে। এ দলগুলোকে সংলাপে আমন্ত্রণ জানানো হবে।\n', '\n', 'ঐক্যফ্রন্টের অপর একজন নেতা জানান, দেশে ভয়ের সংস্কৃতি চলছে। নাগরিক সমাজের অধিকাংশ ব্যক্তি নির্বাচন নিয়ে কথা বলতে সতর্কতা অবলম্বন করছেন। তাই সংলাপে তাঁদের উপস্থিতি নিয়ে সংশয় আছে। আমন্ত্রণ জানানো হলেও অনেকে হয়তো এড়িয়ে যেতে পারেন। তাই প্রতিবাদী রাজনৈতিক দলগুলোকে গুরুত্ব দিতে চান তাঁরা। সংলাপে ঐক্যফ্রন্টের শীর্ষ পর্যায়ের নেতারাও নির্বাচনী অভিজ্ঞতা তুলে ধরবেন।\n', '\n', 'বাম গণতান্ত্রিক জোটের অন্যতম শরিক বাংলাদেশের কমিউনিস্ট পার্টির (সিপিবি) সভাপতি মুজাহিদুল ইসলাম সেলিম প্রথম আলোকে বলেন, তাঁরা তাঁদের মতো বিভিন্ন কর্মসূচি দিয়ে যাচ্ছেন। ঐক্যফ্রন্টের সংলাপের বিষয়ে এখনো কিছু জানেন না। সংলাপের বিষয় ও অংশগ্রহণকারীদের সম্পর্কে জানতে হবে। আনুষ্ঠানিক আমন্ত্রণের পর বিবেচনা করে দেখা হবে বলে জানান তিনি।\n', '\n', 'বাম জোটের আরেক শরিক বিপ্লবী ওয়ার্কার্স পার্টির সাধারণ সম্পাদক সাইফুল হক প্রথম আলোকে বলেন, জাতীয় সংলাপের উদ্যোগ অবশ্যই ইতিবাচক। আমন্ত্রণ পেলে দল ও জোটে আলোচনা করে অংশগ্রহণের বিষয়ে সিদ্ধান্ত নেওয়া হবে।\n', '\n', 'ঐক্যফ্রন্টের বড় শরিক বিএনপির চেয়ারপারসন খালেদা জিয়াসহ দলটির বিপুলসংখ্যক নেতা–কর্মী কারাগারে। গ্রেপ্তারের ভয়ে অনেক নেতা আত্মগোপনে। এই অবস্থায় বিভিন্ন শ্রেণি-পেশার প্রতিনিধিদের সঙ্গে মতবিনিময়, আলোচনা সভা, সংলাপের মতো কর্মসূচি চালিয়ে যেতে চায় বিএনপি ও জাতীয় ঐক্যফ্রন্ট।\n', '\n', 'ঐক্যফ্রন্টের নেতারা মনে করছেন, একাদশ জাতীয় সংসদ নির্বাচনে জাতীয় ঐক্যফ্রন্টের সমর্থন নিয়ে বিজয়ী আট প্রার্থীর শপথ নেওয়ার বিষয়টি আসতে পারে সংলাপে। জামায়াতে ইসলামীকে নিয়ে ২০–দলীয় জোট ও ঐক্যফ্রন্টের মধ্যে টানাপোড়েন এবং অভিন্ন জোট তৈরি নিয়েও আলোচনা হতে পারে। সরকারবিরোধী আন্দোলন, কর্মসূচি, জোট সম্প্রসারণ নিয়েও মতামত পাওয়া যেতে পারে সংলাপে।\n', '\n', 'ঐক্যফ্রন্টের প্রধান সমন্বয়ক ও গণফোরামের সাধারণ সম্পাদক মোস্তফা মোহসীন প্রথম আলোকে বলেন, সরকারি দলসহ সব দলকেই সংলাপে আমন্ত্রণ জানানো হবে। প্রশ্নবিদ্ধ নির্বাচনে সৃষ্ট সংকট সমাধানে সবার সঙ্গেই আলোচনা করতে চায় ঐক্যফ্রন্ট।\n', '\n', 'নির্বাচন সামনে রেখে গত বছরের অক্টোবরে ড. কামাল হোসেনকে সামনে রেখে বিএনপি, গণফোরাম, জেএসডি ও নাগরিক ঐক্য মিলে জাতীয় ঐক্যফ্রন্ট গঠন করে। পরে এ জোটে যোগ দেন কৃষক-শ্রমিক-জনতা লীগ। নির্বাচনে ঐক্যফ্রন্টের প্রার্থীরা আটটি আসনে বিজয়ী হন। এর মধ্যে ছয়টি আসনে বিএনপি এবং দুটি আসনে গণফোরামের প্রার্থীরা জিতেছেন। তবে সাংসদ হিসেবে এখনো তাঁরা শপথ নেওয়ার সিদ্ধান্ত নেননি।\n', '\n', '\ufeffএই সরকারের অধীনে আর কোনো নির্বাচনে যাবে না বিএনপি\n', '\n', 'বর্তমান সরকার এবং নির্বাচন কমিশনের ((ইসি) অধীন আর কোনো নির্বাচনে অংশ নেবে না বিএনপি। ফলে আসন্ন উপজেলা পরিষদ নির্বাচনে ধানের শীষ প্রতীকে কোনো প্রার্থী মনোনয়ন দেওয়া হবে না। কেউ প্রার্থী হতে চাইলে তাঁকে দল থেকে পদত্যাগ করতে হবে।\n', '\n', 'বিএনপির দায়িত্বশীল সূত্র এ তথ্য জানিয়ে বলেছে, গত মঙ্গলবার রাতে দলের সর্বোচ্চ নীতিনির্ধারণী পর্ষদ স্থায়ী কমিটির বৈঠকে এসব নীতিগত সিদ্ধান্ত নেওয়া হয়েছে। জানা গেছে, বৈঠকে দলের চেয়ারপারসন কারাবন্দী খালেদা জিয়ার মুক্তি এবং জাতীয় সংসদের পুনর্নির্বাচনের দাবিতে কর্মসূচি প্রণয়ন, ভবিষ্যতে ভোটাভুটির মাধ্যমে সাংগঠনিক কমিটি গঠন, আগামী মার্চে মেয়াদ শেষে দলের সপ্তম জাতীয় সম্মেলন আয়োজন এবং নির্বাচনের আগে জাতীয় ঐক্যফ্রন্ট গঠনের লাভ-ক্ষতির মূল্যায়নসহ বিভিন্ন বিষয়ে আলোচনা হয়েছে।\n', '\n', 'সংশ্লিষ্ট সূত্র জানায়, উপজেলা নির্বাচনে অংশ না নেওয়ার ব্যাপারে বিএনপির স্থায়ী কমিটির সদস্যদের প্রায় সবাই একমত হয়েছেন। তাঁরা বলেছেন, একাদশ সংসদ নির্বাচনে নজিরবিহীন ভোট জালিয়াতির পর বর্তমান সরকার ও ইসির অধীন আর কোনো নির্বাচনে অংশ নেওয়া যায় না। কারণ, সব নির্বাচনের ফলাফলই পূর্বনির্ধারিত এবং ইসির ভূমিকাও একই থাকবে। তাই শুধু শুধু নির্বাচনে গিয়ে এই সরকার ও ইসিকে বৈধতা দেওয়ার কোনো অর্থ হয় না। এই মনোভাবের কথা বিএনপি শিগগির ২০-দলীয় জোট ও জাতীয় ঐক্যফ্রন্টের শরিকদের আনুষ্ঠানিকভাবে জানাবে।\n', '\n', '৩০ ডিসেম্বরের নির্বাচনের পর স্থায়ী কমিটির সদস্যরা দুবার বৈঠকে বসেছেন। দুবারই নতুন করে দল পুনর্গঠনের বিষয়টি গুরুত্ব পায়। মঙ্গলবারের বৈঠকে ভিডিও কনফারেন্সের মাধ্যমে লন্ডনে নির্বাসিত দলের ভারপ্রাপ্ত চেয়ারম্যান তারেক রহমানও অংশ নেন।\n', '\n', 'ঐক্যফ্রন্ট গঠন নিয়ে আলোচনা\n', 'জানা গেছে, বিএনপির স্থায়ী কমিটির বৈঠকে দুজন জ্যেষ্ঠ সদস্য নির্বাচনে জাতীয় ঐক্যফ্রন্টের ভূমিকা নিয়ে প্রশ্ন তোলেন। তাঁরা বলতে চান, যে আশা নিয়ে ঐক্যফ্রন্ট গঠন করা হয়েছিল, তা পূরণ করতে শীর্ষ নেতৃত্ব সমর্থ হননি। নির্বাচনের আগের রাতে এবং ভোটের দিনের চিত্রও ঐক্যফ্রন্ট ভালোভাবে প্রকাশ করতে পারেনি। এ ছাড়া সাত দফা দাবির ন্যূনতম পূরণ না হওয়ার পর নির্বাচনে যাওয়া ঠিক হয়নি বলে মন্তব্য করেন একজন নেতা। ওই নেতা বলেন, বলা হলো আন্দোলনের অংশ হিসেবে নির্বাচনে যাওয়ার সিদ্ধান্ত নেওয়া হয়েছে। কিন্তু কথা অনুযায়ী কাজ হয়নি। আন্দোলন গড়ে তোলা হয়নি।\n', '\n', 'বিএনপির স্থায়ী কমিটির কোনো সদস্য নাম প্রকাশ করে কথা বলতে রাজি হননি। তবে বিএনপির দায়িত্বশীল একটি সূত্র জানায়, সামনের দিনগুলোতে খালেদা জিয়ার মুক্তির আন্দোলনে ঐক্যফ্রন্ট কী ভূমিকা রাখে, তা দেখবেন তাঁরা।\n', '\n', 'অবশ্য বিএনপির মহাসচিব মির্জা ফখরুল ইসলাম আলমগীর বর্তমান ভোটবিহীন সরকারকে পরাজিত করতে জাতীয় ঐক্যফ্রন্ট এবং ২০–দলীয় জোটের সেতুবন্ধ আরও দৃঢ় করার প্রয়োজন বলে মন্তব্য করেন। তিনি গতকাল জাতীয় প্রেসক্লাবে এক অনুষ্ঠানে বলেন, ‘একটি কথা আপনাদের স্পষ্ট করে বলতে চাই, যারা যে কথাই মনে করুন না কোনো ঐক্যের কোনো বিকল্প নেই। ২০–দলীয় জোট যখন গঠন হয়, তখন একই কথা ছিল। ঐক্যফ্রন্ট যখন গঠন হয়, তখনো একই প্রশ্ন এসেছে। ঐক্যফ্রন্ট এবং ২০–দলীয় জোটের মধ্যে যে সেতুবন্ধ, সেটার অবশ্যই ঐতিহাসিকভাবে প্রয়োজন ছিল এবং প্রয়োজন আছে। এখন আরও বৃহত্তর ঐক্য প্রয়োজন।’\n', '\n', 'সপ্তম জাতীয় সম্মেলন\n', 'আগামী মার্চ মাসে বিএনপির কেন্দ্রীয় নির্বাহী কমিটির মেয়াদ শেষ হবে। মেয়াদ শেষে দ্রুত সময়ের মধ্যে দলের কেন্দ্রীয় সম্মেলন আয়োজনের প্রস্তাব করেন স্থায়ী কমিটির একজন সদস্য। সর্বশেষ ২০১৬ সালের ১৯ মার্চ বিএনপির সম্মেলন হয়।\n', '\n', 'জানা গেছে, বৈঠকে বিএনপি ও অঙ্গসংগঠনের সব পর্যায়ের মেয়াদোত্তীর্ণ কমিটি ভেঙে নতুন করে গঠনের নীতিগত সিদ্ধান্ত হয়। তবে দলের প্রতিষ্ঠাতা জিয়াউর রহমানের সময়ের মতো এবার ভোটাভুটির মাধ্যমে দলের অঙ্গ ও সহযোগী সংগঠনের শীর্ষ নেতৃত্ব নির্বাচন করার প্রস্তাব আসে। নীতিনির্ধারকদের কেউ কেউ বলেছেন, গত কয়েক বছরের আন্দোলন ও নির্বাচনের মধ্য দিয়ে অনেক যোগ্য নেতা বেরিয়ে এসেছেন। সে অনুযায়ী তাঁদের সাংগঠনিক পদে আনতে হবে।\n', '\n', 'জানা গেছে, শুরুতে চিকিৎসকদের সংগঠন ডক্টরস অ্যাসোসিয়েশন অব বাংলাদেশের (ড্যাব) নতুন কমিটি গঠন করা হবে। আগামী তিন মাসের মধ্যে এই প্রক্রিয়ায় ড্যাবের কেন্দ্রীয় কমিটি গঠনের নির্দেশনা দেওয়া হয়েছে। পর্যায়ক্রমে ছাত্রদলসহ মেয়াদোত্তীর্ণ অঙ্গ ও সহযোগী সংগঠনের কমিটি গঠন করা হবে। ছাত্রদলের নেতৃত্ব নিয়ে কেউ কেউ হতাশা প্রকাশ করেন। ছাত্রদের হাতে নেতৃত্ব দিয়ে নতুন করে কমিটি করার প্রস্তাব আসে বৈঠকে।\n', '\n', 'বিষয়ভিত্তিক কমিটির প্রস্তাব\n', 'জানা গেছে, স্থায়ী কমিটির বৈঠকে সরকারের অনিয়ম ও দুর্নীতি তুলে ধরার জন্য বিষয়ভিত্তিক কমিটি করার মতামত দেন একজন সদস্য। কমিটির প্রধান থাকবেন স্থায়ী কমিটির একজন সদস্য। এই কমিটি সরকারের সংশ্লিষ্ট বিষয়ে বিশেষজ্ঞদের মতামত নিয়ে সংবাদ সম্মেলনের মাধ্যমে তা তুলে ধরবেন। এর উদ্দেশ্য হচ্ছে যখন-তখন যাতে দলের নামে সংবাদ সম্মেলন না হয়।\n', '\n', 'খালেদা জিয়ার মুক্তির আন্দোলন\n', 'খালেদা জিয়ার মুক্তির দাবিতে কোনো কর্মসূচি নেই। নেতারা বলেছেন, তাঁর মুক্তির দাবিতে কর্মসূচি না দিলে নেতা-কর্মীরা ক্ষুব্ধ হবেন। তাঁদের ধরে রাখা কঠিন হবে। এ নিয়ে ইতিমধ্যে বিভিন্ন সামাজিক যোগাযোগমাধ্যমে বিরূপ মন্তব্য শুরু হয়েছে। গত বছরের ৮ ফেব্রুয়ারি জিয়া অরফানেজ ট্রাস্ট দুর্নীতির মামলায় খালেদা জিয়া কারাবন্দী হন। আগামী ৮ ফেব্রুয়ারি তাঁর কারাবাসের এক বছর পূর্ণ হবে।\n', '\ufeffদুর্নীতিবিরোধী বার্তা দেবেন প্রধানমন্ত্রী\n', '\n', 'নিরঙ্কুশ বিজয় উদ্\u200cযাপনে আজ শনিবার সোহরাওয়ার্দী উদ্যানে মহাসমাবেশের আয়োজন করেছে আওয়ামী লীগ।\n', '\n', 'দলের উচ্চপর্যায়ের সূত্র জানায়, বিজয় সমাবেশ হলেও এতে দলের মন্ত্রী, সাংসদ, নেতাসহ সবার প্রতি দুর্নীতিবিরোধী বার্তা দেবেন প্রধানমন্ত্রী শেখ হাসিনা। আওয়ামী লীগের সরকার কী কী করেছে, সামনে সরকারের অগ্রাধিকার কী, তা তুলে ধরবেন তিনি। গণতন্ত্রের স্বার্থে জাতীয় ঐক্যফ্রন্ট ও বিএনপির নির্বাচিত সাংসদদের শপথ নিয়ে সংসদে আসার আহ্বান থাকতে পারে।\n', '\n', 'গত ৩০ ডিসেম্বর জাতীয় নির্বাচনে ২৫৭ আসনে জয়ের পর কোথাও কোনো বিজয় মিছিল করেনি আওয়ামী লীগ। সোহরাওয়ার্দী উদ্যানে মহাসমাবেশের মাধ্যমে তা উদ্\u200cযাপনের সিদ্ধান্ত হয়। তবে আওয়ামী লীগের নেতৃত্বাধীন ১৪-দলীয় জোট একসঙ্গে নির্বাচনে অংশ নিলেও বিজয় উদ্\u200cযাপনে শরিকদের সরাসরি অংশগ্রহণ থাকছে না। শরিক দলের শীর্ষ নেতাদের শ্রোতা হিসেবে আমন্ত্রণের সিদ্ধান্ত হয়েছে বলে আওয়ামী লীগের দায়িত্বশীল সূত্র জানায়।\n', '\n', 'মহাসমাবেশ সফল করার লক্ষ্যে আওয়ামী লীগের পক্ষ থেকে ব্যাপক প্রস্তুতি নেওয়া হয়েছে। গত কয়েক দিন টানা ঢাকা মহানগর উত্তর ও দক্ষিণ শাখা আওয়ামী লীগ, ঢাকা ও এর আশপাশের জেলার নেতা ও সাংসদদের নিয়ে প্রস্তুতি সভা করা হয়েছে। দফায় দফায় সোহরাওয়ার্দী উদ্যান পরিদর্শন করেছেন আওয়ামী লীগের সাধারণ সম্পাদক ওবায়দুল কাদের। গতকাল শুক্রবার পরিদর্শনের সময় তিনি সাংবাদিকদের বলেন, বিজয় সমাবেশে জঙ্গিবাদ, সন্ত্রাস, দুর্নীতির বিরুদ্ধে কঠোর হওয়ার বার্তা থাকবে।\n', '\n', 'প্রধানমন্ত্রী শেখ হাসিনার সভাপতিত্বে আজ বেলা আড়াইটায় সমাবেশ শুরু হবে। এর আগে সাংস্কৃতিক অনুষ্ঠান হবে। সমাবেশস্থলে খাবার পানি, পয়োনিষ্কাশনের ব্যবস্থাসহ সব প্রস্তুতি রাখা হয়েছে। কেউ হঠাৎ অসুস্থ হয়ে পড়লে প্রাথমিক চিকিৎসার ব্যবস্থাও থাকবে।\n', '\n', 'সমাবেশে শৃঙ্খলা বজায় রাখার জন্য নেতা-কর্মীদের মিছিলে বহন করে আনা ব্যানার, ফেস্টুন নিয়ে সমাবেশস্থলে প্রবেশ করতে নিষেধ করা হয়েছে। উদ্যানের ছয়টি গেটের মধ্যে শিখা চিরন্তন গেট দিয়ে প্রধানমন্ত্রী শেখ হাসিনা এবং জাতীয় নেতারা, ইঞ্জিনিয়ার্স ইনস্টিটিউশনের গেট দিয়ে আমন্ত্রিত অতিথিরা প্রবেশ করবেন। তিন নেতার মাজারসংলগ্ন গেট, বাংলা একাডেমির সামনের গেট, টিএসসি গেট ও চারুকলার সামনের গেট দিয়ে দলীয় নেতা-কর্মীরা প্রবেশ করবেন। সমাবেশের বিশাল প্যান্ডেলে প্রায় ৩০ হাজার চেয়ার বসানো হয়েছে। \n', '\n', '১৪ দল আনুষ্ঠানিকভাবে অংশ নেবে না\n', '\n', '১৪ দল জোটগতভাবে নির্বাচনে অংশ নিলেও এই সমাবেশে তাদের আনুষ্ঠানিক অংশগ্রহণ থাকছে না। তবে ১৪ দলের শরিক দলের সভাপতি ও সাধারণ সম্পাদকদের সমাবেশে অংশ নেওয়ার জন্য আমন্ত্রণ জানানোর সিদ্ধান্ত আছে। আওয়ামী লীগের দায়িত্বশীল সূত্র বলছে, ১৪ দলের সমন্বয়ক ও আওয়ামী লীগের সভাপতিমণ্ডলীর সদস্য মোহাম্মদ নাসিম আওয়ামী লীগের দপ্তরকে জানিয়েছেন, শরিক দলগুলোর শীর্ষ নেতাদের উপস্থিতির বিষয়ে প্রধানমন্ত্রী শেখ হাসিনার সঙ্গে তাঁর কথা হয়েছে। নির্বিঘ্নে অতিথি হিসেবে সমাবেশস্থলে প্রবেশের স্বার্থে প্রধানমন্ত্রীর নিরাপত্তায় নিয়োজিতদের কাছে ১৪ দলের শীর্ষ নেতাদের নামের তালিকাও পাঠানো হয়।\n', '\n', 'তবে গতকাল ১৪ দলের একাধিক শরিক দলের নেতা প্রথম আলোকে জানিয়েছেন, তাঁরা আমন্ত্রণ পাননি। এই বিষয়ে বাংলাদেশের ওয়ার্কার্স পার্টির সভাপতি রাশেদ খান মেনন ও সাধারণ সম্পাদক ফজলে হোসেন বাদশা জানান, গতকাল বিকেল পর্যন্ত তাঁরা আমন্ত্রণ পাননি। একই কথা জানিয়েছেন জাসদের (আম্বিয়া) সভাপতি শরিফ নুরুল আম্বিয়া, গণতন্ত্রী পার্টির সাধারণ সম্পাদক শাহাদাৎ হোসেন।\n', '\n', 'তবে সন্ধ্যায় জাসদের (ইনু) সভাপতি হাসানুল হক ইনু জানান, ১৪ দলের সমন্বয়ক মোহাম্মদ নাসিমের পক্ষ থেকে তাঁদের আমন্ত্রণ জানানো হয়েছে। জাতীয় পার্টির (জেপি) মহাসচিব শেখ শহীদুল ইসলাম জানান, তাঁকে আওয়ামী লীগের ধানমন্ডি কার্যালয় থেকে ফোন করে সমাবেশে থাকার জন্য আমন্ত্রণ জানানো হয়েছে।\n', '\n', 'নাম প্রকাশে অনিচ্ছুক ১৪ দলের শরিক দলের একাধিক শীর্ষ নেতা প্রথম আলোকে বলেন, শুধু শোনার জন্য সমাবেশে যাওয়ার ব্যাপারে তাঁদের আগ্রহ কম। সাধারণত, আওয়ামী লীগের বড় কোনো কর্মসূচি থাকলে এর আগে ১৪ দলের সঙ্গে বৈঠক করা হয়। এবার নির্বাচনের পর আনুষ্ঠানিক কোনো বৈঠক হয়নি। নির্বাচনে বিজয়ের পর ১৪ দলের নেতারা একসঙ্গে গিয়ে প্রধানমন্ত্রী শেখ হাসিনাকে শুভেচ্ছা জানিয়েছেন। এর বাইরে আর ১৪ দলের কোনো আনুষ্ঠানিক যোগাযোগ হয়নি। ফলে সমাবেশে যাওয়া না-যাওয়ার বিষয়ে কোনো দলীয় সিদ্ধান্ত নেওয়ার সুযোগ হয়নি। সভাপতি ও সাধারণ সম্পাদক কেউ কেউ গেলেও যেতে পারেন।\n', '\n', 'আওয়ামী লীগের দুজন নেতা নাম প্রকাশ না করার শর্তে প্রথম আলোকে বলেন, সমাবেশমঞ্চে শুধু আওয়ামী লীগের নেতারাই থাকবেন। বক্তৃতাও করবেন আওয়ামী লীগের নেতারাই। ১৪ দলের নেতা, আওয়ামী লীগের জ্যেষ্ঠ নেতা, মন্ত্রী ও সাংসদদের জন্য সামনের সারিতে আসনের ব্যবস্থা করা হবে।\n', '\n', '\n', '\ufeffআ. লীগে থাকা ‘যুদ্ধাপরাধীদের’ তালিকা দিল বিএনপি\n', '\n', '\n', 'জামায়াতে ইসলামীর  নেতা ও যুদ্ধাপরাধীদের নিকটাত্মীয়দের ধানের শীষ প্রতীকে মনোনয়ন দিয়ে সমালোচনার মুখে থাকা বিএনপি এবার আওয়ামী লীগে ‘যুদ্ধাপরাধী’ থাকার অভিযোগ এনেছে।\n', '\n', 'বিএনপি সংবাদ সম্মেলন করে আওয়ামী লীগের ২২ জনের একটি তালিকা প্রকাশ করে দাবি করছে, এসব ব্যক্তি একাত্তরে মুক্তিযুদ্ধের বিরুদ্ধে ভূমিকা রেখেছেন বা পাকিস্তান সরকারের হয়ে কাজ করেছেন। এঁদের মধ্যে ৯ জন এবার আওয়ামী লীগের মনোনয়ন নিয়ে নির্বাচন করছেন।\n', '\n', 'গত রোববার বিএনপির কেন্দ্রীয় কার্যালয়ে সংবাদ সম্মেলনে এই ২২ জনের নামের তালিকা গণমাধ্যমকে দেন দলটির জ্যেষ্ঠ যুগ্ম মহাসচিব রুহুল কবির রিজভী। তিনি বলেন, মুক্তিযুদ্ধের সময় হানাদার বাহিনীর সহযোগী হিসেবে কাজ করেছে, এমন অভিযোগে এক ডজন ব্যক্তির বিচার করেছে আওয়ামী লীগ সরকার। কিন্তু আওয়ামী লীগে থাকা রাজাকারদের ব্যাপারে একেবারে নীরব।\n', '\n', 'বিএনপির অভিযোগ, আওয়ামী লীগেও অনেক কুখ্যাত রাজাকার, আলবদর, আলশামস বাহিনীর সদস্য ও স্বাধীনতাযুদ্ধে মানবতাবিরোধী ব্যক্তি আছেন। এমন ব্যক্তি ও তাঁদের পরিবারের সদস্যরা এখন আওয়ামী লীগের বড় নেতা বা তাদের টিকিটে এবার নির্বাচন করছেন।\n', '\n', 'সংবাদ সম্মেলনে যাঁদের নামে অভিযোগ করা হয়েছে, তাঁদের মধ্যে স্থানীয় সরকারমন্ত্রী খন্দকার মোশাররফ হোসেন, খাদ্যমন্ত্রী কামরুল ইসলাম, সাবেক মন্ত্রী ও বর্তমান সাংসদ মো. ফারুক খান, সাবেক স্বরাষ্ট্রমন্ত্রী ও বর্তমান সাংসদ মহীউদ্দীন খান আলমগীর, আওয়ামী লীগের কোষাধ্যক্ষ সাংসদ এইচ এন আশিকুর রহমান ও সাংসদ মোসলেম উদ্দিন একাদশ জাতীয় সংসদ নির্বাচনেও আওয়ামী লীগের প্রার্থী।\n', '\n', 'এর মধ্যে কামরুল ইসলাম সম্পর্কে বিএনপির অভিযোগ, তিনি রাজাকার পরিবারের সদস্য। তাঁর বড় ভাই হাকিম হাফেজ আজিজুল ইসলাম ১৯৭১ সালে নেজামে ইসলামী পার্টির কেন্দ্রীয় প্রচার সম্পাদক ছিলেন। তাঁর নেতৃত্বে ঢাকায় শান্তি কমিটি গঠন করা হয়। একই সঙ্গে তিনি রাজাকার, আলবদর ও আলশামস বাহিনীকে সহযোগিতা করেছেন। মুক্তিযুদ্ধের সময় আজিজুল ইসলামের মালিকানাধীন প্রিন্টিং প্রেসে কামরুল ইসলাম ব্যবস্থাপক হিসেবে কাজ করতেন। ১৯৬৯ সালে এ দেশে পাকিস্তানবিরোধী আন্দোলন জোরদার হলে পাকিস্তানের অখণ্ডতা রক্ষার প্রচারণা চালাতে নেজামে ইসলাম নামের একটি সাপ্তাহিক পত্রিকা বের করে নেজামে ইসলামী পার্টি। হাকিম আজিজুল ইসলাম এ পত্রিকার সম্পাদক ছিলেন। কামরুল বড় ভাইকে সার্বিক সহযোগিতা করতেন। মুক্তিযুদ্ধে ইসলামী দল বইয়ে এই বিষয়ে বিস্তারিত উল্লেখ আছে বলে বিএনপি দাবি করেছে।\n', '\n', 'তবে খাদ্যমন্ত্রী কামরুল ইসলাম বলেন, ‘আমি মুক্তিযুদ্ধ করেছি, প্রশিক্ষণও নিয়েছি। আমার সঙ্গে হাসানুল হক ইনু ছিলেন, মোস্তফা জালাল মহিউদ্দিন ছিলেন। আমার যুদ্ধকালীন কমান্ডার ছিলেন মোস্তফা মোহসীন মন্টু। তাঁকে জিজ্ঞেস করেন। যাঁরা এসব বলছেন, তাঁদের বিরুদ্ধে ব্যবস্থা নেওয়া হবে।’\n', '\n', 'চারবারের সাংসদ ও সাবেক মন্ত্রী লে. কর্নেল (অব.) ফারুক খানের বিষয়ে বিএনপি দাবি করছে, মুক্তিযুদ্ধের সময় তিনি পাকিস্তানের পক্ষে দিনাজপুরে কর্মরত ছিলেন। মুক্তিযুদ্ধ শুরু হলে তিনি পাকিস্তানি সেনাবাহিনীর পক্ষে প্রথম অপারেশন চালান এবং কয়েকজন মুক্তিযোদ্ধা ও নিরীহ বাঙালিকে নির্মমভাবে হত্যা করেন। সূত্র হিসেবে বিএনপি দিনাজপুরের মুক্তিযুদ্ধ নামক বইয়ের নাম উল্লেখ করে।\n', '\n', 'মো. ফারুক খান প্রথম আলোকে বলেন, ‘এটা পুরোপুরি মিথ্যা কথা। এই প্রথম এমন কথা শুনলাম। আমি পাকিস্তানের একটি একাডেমিতে একজন শিক্ষানবিশ হিসেবে ছিলাম। পরে পাকিস্তান থেকে ১৩ ডিসেম্বর বাংলাদেশে পালিয়ে আসি এবং মুক্তিযুদ্ধে যোগ দিই। আমার সম্পর্কে এসব তথ্য সেনাবাহিনীতে রক্ষিত রয়েছে। যাচাই করে দেখতে পারেন।’\n', '\n', 'আওয়ামী লীগের উপদেষ্টা পরিষদের সদস্য খন্দকার মোশাররফ হোসেনের বিষয়ে বিএনপির অভিযোগ, তিনি একাত্তরে শান্তি কমিটিতে ছিলেন। তাঁর পিতা নুরুল ইসলাম নুরু মিয়া ফরিদপুরের শান্তি কমিটির প্রধান ছিলেন। দৃশ্যপট একাত্তর: একুশ শতকের রাজনীতি ও আওয়ামী লীগ শীর্ষক বইকে (পৃষ্ঠা ৪৫) বিএনপি সূত্র হিসেবে উল্লেখ করেছে।\n', '\n', 'খন্দকার মোশাররফ হোসেন প্রথম আলোকে বলেন, ‘আমার বাবার নাম জোর করে শান্তি কমিটিতে ঢোকানো হয়েছিল। সে সময় যারাই চেয়ারম্যান ছিল, তাদের সবার নামই জোর করে ঢোকানো হয়। আর আমি’ ৭১ সালে জাতিসংঘে কাজ করতাম। আমার বাবা ইন্তেকাল করেছেন, তাঁর নামে এসব মিথ্যা যাঁরা বলছেন, তাঁরা যদি এটি প্রমাণ না করতে পারেন, তবে তাঁদের বিরুদ্ধে আমি এক শ কোটি টাকার মানহানির মামলা করব।’\n', '\n', 'আওয়ামী লীগের উপদেষ্টা পরিষদের সদস্য মহীউদ্দীন খান আলমগীর সম্পর্কে বিএনপির বক্তব্য হচ্ছে, তিনি ১৯৭১ সালের ২৬ মার্চ থেকে ১৬ ডিসেম্বর পর্যন্ত ময়মনসিংহে অতিরিক্ত জেলা প্রশাসক পদে কর্মরত ছিলেন। তিনি পাকিস্তান সরকারের অধীনে চাকরি করে মুক্তিযুদ্ধের সময় পাকিস্তানকে সহযোগিতা করেছেন। মেজর (অব.) এস এস এম আরেফিন রচিত মুক্তিযুদ্ধের প্রেক্ষাপটে ব্যক্তির অবস্থান বইয়ে (পৃষ্ঠা–৩৫০) মুক্তিযুদ্ধের সময় পূর্ব পাকিস্তানে কর্মরত বাঙালি কর্মকর্তাদের তালিকায় তাঁর নাম আছে।\n', '\n', 'একই বইকে সূত্র হিসেবে উল্লেখ করে বিএনপি বলছে, এইচ এন আশিকুর রহমানও ১৯৭১ সালের ২৬ মার্চ থেকে ১৬ ডিসেম্বর পর্যন্ত পাকিস্তান সরকারের অধীনে অতিরিক্ত জেলা প্রশাসক পদে টাঙ্গাইলে কর্মরত ছিলেন। দলটির দাবি, আশিকুর রহমান পাকিস্তান সরকারকে মুক্তিযুদ্ধবিরোধী কর্মকাণ্ডে সহযোগিতা করেন।\n', '\n', 'ময়মনসিংহ-৬ আসনের সাংসদ মোসলেম উদ্দিন মুক্তিযুদ্ধের সময় রাজাকার ও শান্তি কমিটির সদস্য ছিলেন বলে দাবি করছে বিএনপি। ওয়ার ক্রাইম ফ্যাক্টস ফাইন্ডিং কমিটির আহ্বায়ক ডা. এম এ হাসানের দেওয়া যুদ্ধাপরাধের তালিকায় (যুদ্ধাপরাধের তালিকা ও বিচার প্রসঙ্গ) ক্রমিক নং-৭৩–এ তাঁর নাম রয়েছে। মোসলেম উদ্দিনের বিরুদ্ধে যুদ্ধাপরাধের অভিযোগে গত ৬ এপ্রিল (প্রকৃতপক্ষে মামলাটি হয়েছে ২৩ জানুয়ারি) ময়মনসিংহের আদালতে মামলা করেছেন জালাল উদ্দিন নামের একজন মুক্তিযোদ্ধা। তিনি ফুলবাড়িয়া উপজেলা আওয়ামী লীগের শ্রমবিষয়ক সম্পাদক।\n', '\n', 'বিএনপির দাবি, আওয়ামী লীগ প্রথম যুদ্ধাপরাধীকে মন্ত্রী বানিয়েছেন। তিনি মাওলানা নুরুল ইসলাম। ১৯৯৬ সালে জামালপুর–৪ আসন থেকে আওয়ামী লীগের টিকিটে সংসদ সদস্য নির্বাচিত হন। এরপর তাঁকে ধর্ম প্রতিমন্ত্রী করে আওয়ামী লীগ সরকার। আসাদ বিন হাফিজের লেখা দৃশ্যপট একাত্তর: একুশ শতকের রাজনীতি ও আওয়ামী লীগ শীর্ষক গ্রন্থের (পৃষ্ঠা–৪৫) বরাত দিয়ে বিএনপি বলছে, নুরুল ইসলাম ১৯৭১ সালে জামালপুরের সরিষাবাড়ী এলাকার রাজাকার কমান্ডার ছিলেন। তাঁর নেতৃত্বে রাজাকাররা ওই এলাকায় মুক্তিযুদ্ধবিরোধী সব কর্মকাণ্ড পরিচালনা করত। নুরুল ইসলাম গত মাসে মারা গেছেন।\n', '\n', 'বিএনপি যেসব সূত্রের কথা উল্লেখ করেছে, তা যাচাইয়ের জন্য প্রথম আলোর পক্ষ থেকে চেষ্টা করা হয়। এর মধ্যে মুক্তিযুদ্ধের প্রেক্ষাপটে ব্যক্তির অবস্থান ও দৃশ্যপট একাত্তর: একুশ শতকের রাজনীতি ও আওয়ামী লীগ শীর্ষক বই দুটিতে পৃষ্ঠা নম্বরসহ উল্লেখিত তথ্যের মিল পাওয়া গেছে।\n', '\n', 'ডা. এম এ হাসানের লেখা যুদ্ধাপরাধের তালিকা ও বিচার প্রসঙ্গ বইটির যে তথ্যসূত্র দেওয়া হয়েছে, সেটারও মিল পাওয়া গেছে। অন্য যেসব সূত্র বা দলিলের কথা উল্লেখ করা হয়েছে, সেগুলো কিছুটা দুষ্প্রাপ্য।\n', '\n', 'এ ছাড়া বিএনপির এই তালিকায় শেখ ফজলুল করিম সেলিমের বেয়াই মুসা বিন শমসের (যুদ্ধাপরাধের তালিকা ও বিচার প্রসঙ্গ, ক্রমিক–৫৯৫), আওয়ামী লীগের সভাপতিমণ্ডলীর সদস্য কাজী জাফর উল্যাহ, প্রতিমন্ত্রী মির্জা আজমের বাবা মির্জা কাশেম ও জামালপুরের বকশীগঞ্জ আওয়ামী লীগের সভাপতি আবুল কালাম আজাদের বাবা আবদুল কাইয়ুম মুন্সীর নামও উল্লেখ আছে। এর মধ্যে আবদুল কাইয়ুম মুন্সীর বিরুদ্ধে মুক্তিযুদ্ধের সময় হত্যা, লুটপাট ও বাড়িঘরে আগুন দেওয়ার অভিযোগে গত ৬ এপ্রিল জামালপুর আদালতে মামলা করেছেন স্থানীয় এক ব্যক্তি। বিএনপির তালিকায় গোপালগঞ্জ আওয়ামী লীগের ১০ জন নেতার নাম রয়েছে। দাবি করা হয়েছে, তাঁরা যুদ্ধাপরাধী, একাত্তরে মুক্তিযুদ্ধের বিরুদ্ধে ভূমিকা রেখেছিলেন। সূত্র হিসেবে উল্লেখ করা হয়েছে কোটালীপাড়ায় ইউনিট মুক্তিযোদ্ধা কমান্ডের ডেপুটি কমান্ডার মজিবুল হকের সই করা ২০০৮ সালের ১ আগস্ট প্রকাশিত ‘গোপালগঞ্জের যুদ্ধাপরাধীর তালিকা’। এ ব্যাপারে জানতে মজিবুল হকের সঙ্গে যোগাযোগের চেষ্টা করেও তাঁকে পাওয়া যায়নি। তাঁর মুঠোফোনও বন্ধ পাওয়া যায়।\n', '\n', 'তালিকায় থাকা ব্যক্তিদের মধ্যে রয়েছেন কোটালীপাড়া উপজেলা আওয়ামী লীগের যুগ্ম সাধারণ সম্পাদক মজিবর রহমান হাওলাদার, কোটালীপাড়া উপজেলা মহিলা আওয়ামী লীগের সভানেত্রী রাফেজা বেগমের বাবা আবদুল বারেক হাওলাদার ও ভাই আজিজুল হক, গোপালগঞ্জ আওয়ামী লীগের নেতা আবুল কালাম দাড়িয়ার বাবা মালেক দাড়িয়া, কোটালীপাড়া উপজেলা শ্রমিক লীগের সভাপতি আমির হোসেনের বাবা মোহন মিয়া, উপজেলা আওয়ামী লীগের যুগ্ম সাধারণ সম্পাদক গোলাম কিবরিয়ার বাবা মুন্সি রজ্জব আলী দাড়িয়া, কোটালীপাড়ার পৌর মেয়র ও আওয়ামী লীগের নেতা এইচ এম অহেদুল ইসলামের বাবা বাহাদুর হাজরা, ভগ্নিপতি রেজাউল হাওলাদার প্রমুখ। এর বাইরে তালিকায় আরও দুজনের নাম উল্লেখ ছিল, কিন্তু তাঁদের ব্যাপারে কোটালীপাড়ার কয়েকজন মুক্তিযোদ্ধা ও আওয়ামী লীগের সদস্যের সঙ্গে কথা বলে নিশ্চিত হওয়া যায়নি।\n', '\n', 'বিএনপির এই তালিকা সম্পর্কে জানতে চাইলে আওয়ামী লীগের প্রচার সম্পাদক ও দলের অন্যতম মুখপাত্র হাছান মাহমুদ গতকাল প্রথম আলোকে বলেন, এঁরা যদি যুদ্ধাপরাধী হয়, তাহলে দেশে কয়েক কোটি যুদ্ধাপরাধী আছে। মাত্র ২২ জনের নামের তালিকা প্রকাশ না করে আরও বেশি তালিকা তাদের দেওয়া উচিত ছিল। তিনি বলেন, ‘মূলত বিএনপি নিজেরাই যুদ্ধাপরাধীদের পৃষ্ঠপোষক, লালনপালনকারী। এ বিষয়টি আড়াল করার জন্য এবং এ বিষয়ে থেকে দৃষ্টি ঘোরানোর জন্য একটা সস্তা স্টান্টবাজি করছে।’\n', '\ufeffধানের শীষ নিয়ে নির্বাচনে যুদ্ধাপরাধী দল ও পরিবার\n', '\n', 'যুদ্ধাপরাধের দায়ে অভিযুক্ত দল জামায়াতে ইসলামী ও যুদ্ধাপরাধী পরিবারের সদস্যদের ধানের শীষ প্রতীকে নির্বাচনে প্রতিদ্বন্দ্বিতা নিয়ে বিতর্ক উঠেছে। বিজয়ের মাসে অনুষ্ঠিত হতে যাওয়া নির্বাচনে এসব প্রার্থী নিয়ে সমালোচনার মুখে পড়েছে বিএনপি ও জাতীয় ঐক্যফ্রন্ট।\n', '\n', 'তবে নির্বাচনী ইশতেহারে যুদ্ধাপরাধের বিচার চলমান রাখার ঘোষণা দিয়েছে ঐক্যফ্রন্ট। আর ইশতেহারে বিষয়টি এড়িয়ে গেছে বিএনপি। নির্বাচন কমিশনে নিবন্ধন হারানো জামায়াতের ২৫ নেতা এবার প্রার্থী হয়েছেন। তাঁদের মধ্যে ২১ প্রার্থী সরাসরি বিএনপির হয়ে ধানের শীষ প্রতীক নিয়ে নির্বাচন করছেন। বাকি ৪ জন স্বতন্ত্র হিসেবে অংশ নিয়েছেন। স্বতন্ত্র প্রার্থীর মধ্যে একজন বিএনপির সমর্থন পেয়েছেন।\n', '\n', 'বিএনপির একাধিক সূত্র বলছে, ব্যাপক সমালোচনার মুখেও ভোটের অঙ্ক মাথায় রেখে জামায়াতের ২১ নেতার হাতে ধানের শীষ প্রতীক তুলে দিয়েছে বিএনপি। এ নিয়ে বিএনপির অনেক নেতার মধ্যেও অস্বস্তি আছে।\n', '\n', 'এ প্রসঙ্গে বিএনপির স্থায়ী কমিটির সদস্য মাহবুবুর রহমান প্রথম আলোকে বলেন, ‘এটা আনফরচুনেট (দুর্ভাগ্যজনক)। বিএনপির এটা করা ঠিক হয়নি। জামায়াত একটি যুদ্ধাপরাধী দল, তাদের সঙ্গে আমাদের সম্পর্ক থাকবেই বা কেন?’\n', '\n', 'এ ছাড়া সন্ত্রাসী হামলায় সাজাপ্রাপ্ত আসামিদের স্বজনদেরও বিএনপি প্রার্থী করেছে। এ নিয়েও সমালোচনা আছে। এর মধ্যে ২১ আগস্ট গ্রেনেড হামলা মামলায় মৃত্যুদণ্ডপ্রাপ্ত আসামি সাবেক স্বরাষ্ট্র প্রতিমন্ত্রী লুৎফুজ্জামান বাবরের স্ত্রী তাহমিনা জামান বিএনপির মনোনয়ন পান নেত্রকোনা-৪ আসনে। একই মামলার সাজাপ্রাপ্ত আবদুস সালাম পিন্টুর ভাই সুলতান সালাহউদ্দিনকে টাঙ্গাইল-২ আসনে প্রার্থী করা হয়েছে।\n', '\n', 'একাত্তরে মানবতাবিরোধী অপরাধের দায়ে আন্তর্জাতিক অপরাধ ট্রাইব্যুনালে অভিযুক্ত কেউ প্রার্থী না থাকলেও যুদ্ধাপরাধীদের দল এবং পরিবারের সদস্য হিসেবে সমালোচিত হচ্ছেন জামায়াতের প্রার্থীরা। মানবতাবিরোধী অপরাধের দায়ে আমৃত্যু কারাদণ্ডের রায় নিয়ে কারাগারে জামায়াত নেতা দেলাওয়ার হোসাইন সাঈদীর ছেলে শামীম বিন সাঈদী পিরোজপুর-১ আসনে ধানের শীষ প্রতীকে প্রার্থী হয়েছেন।\n', '\n', 'ঠাকুরগাঁও-২ আসনে ধানের শীষের প্রার্থী হয়েছেন জামায়াতের আব্দুল হাকিম। তিনি নাশকতার মামলায় বর্তমানে কারাগারে। সাতক্ষীরা-৪ আসনে ধানের শীষের প্রার্থী জামায়াতের গাজী নজরুল ইসলামও নাশকতার মামলায় সম্প্রতি গ্রেপ্তার হয়েছেন।\n', '\n', 'চট্টগ্রাম-১৫ আসনের ধানের শীষ প্রতীকে প্রার্থী হন জামায়াতের আ ন ম শামসুল ইসলাম। খুলনা-৫ আসনের প্রার্থী জামায়াত নেতা মিয়া গোলাম পরওয়ারের বিরুদ্ধে ২০০১ সালের নির্বাচন-পরবর্তী সংখ্যালঘু নির্যাতনে জড়িত থাকার অভিযোগ উঠেছে। খুলনা-৬ আসনের প্রার্থী আবুল কালাম আজাদ বর্তমানে খুলনা মহানগর জামায়াতের আমির। পাবনা-৫ আসনে ধানের শীষের প্রার্থী জেলা জামায়াতের সেক্রেটারি ইকবাল হোসাইন।\n', '\n', 'জামায়াতের কেন্দ্রীয় নেতা এ এইচ এম হামিদুর রহমান আজাদ কক্সবাজার-২ আসনে স্বতন্ত্র প্রার্থী হলেও তিনি বিএনপির সমর্থন পেয়েছেন। তিনি কারাগারে আছেন। পাবনা-১ আসনে একাত্তরে মানবতাবিরোধী অপরাধে মৃত্যুদণ্ডপ্রাপ্ত মতিউর রহমান নিজামীর ছেলে নাজিবুর রহমান মনোনয়ন না পেয়ে স্বতন্ত্র প্রার্থী হয়েছেন। এই আসনে ধানের শীষ প্রতীক পেয়েছেন জাতীয় ঐক্যফ্রন্টের প্রার্থী সাবেক আওয়ামী লীগ নেতা আবু সাইয়িদ।\n', '\n', 'বগুড়ার আদমদীঘি এলাকার রাজাকার কমান্ডার ও বগুড়া-৩ আসনের সাবেক সাংসদ আবদুল মোমিন তালুকদার যুদ্ধাপরাধের মামলায় পলাতক। এবার বিএনপি প্রথমে মোমিন তালুকদারের স্ত্রী মাছুদা মোমিনকে মনোনয়ন দেয়। পরে তাঁর ভাই আবদুল মুহিত তালুকদারকে চূড়ান্ত মনোনয়ন দেওয়া হয়। অবশ্য উচ্চ আদালতের রায়ে মুহিত তালুকদারের প্রার্থিতা অবৈধ হয়ে যায়। এরপর মাছুদা মোমিনকে ধানের শীষ প্রতীক বরাদ্দের আদেশ দেন হাইকোর্ট। তবে গতকাল পর্যন্ত তিনি ধানের শীষ প্রতীক পাননি।\n', '\n', 'একাত্তরের ঘাতক দালাল নির্মূল কমিটির সভাপতি শাহরিয়ার কবির প্রথম আলোকে বলেন, জামায়াতকে ধানের শীষে নির্বাচন করার সুযোগ দিয়ে বিএনপি যুদ্ধাপরাধীদের দায় কাঁধে নিয়েছে।\n', '\n', 'এদিকে যুদ্ধাপরাধে অভিযুক্ত হয়েও ধানের শীষ প্রতীক নিয়ে নির্বাচনে প্রার্থী হয়েছেন, এমন আটজনের একটি তালিকা সম্প্রতি সরকারসংশ্লিষ্ট একটি সূত্র থেকে ছাড়া হয়েছে। যা হুবহু বিভিন্ন সংবাদপত্র ও অনলাইনে প্রকাশিত হয়েছে। প্রথম আলোও ওই তালিকা পেয়েছে। তাঁরা হলেন আব্দুল হাকিম (ঠাকুরগাঁও-২), গাজী নজরুল ইসলাম (সাতক্ষীরা-৪), আ ন ম শামসুল ইসলাম (চট্টগ্রাম-১৫), মিয়া গোলাম পরওয়ার (খুলনা-৫), শামীম বিন সাঈদী (পিরোজপুর-১), এ এইচ এম হামিদুর রহমান আজাদ (কক্সবাজার-২) ও ব্যারিস্টার নাজিবুর রহমান, মাছুদা মোমিন তালুকদার (বগুড়া-৩)। এঁদের মধ্যে প্রথম ছয়জন জামায়াতের নেতা।\n', '\n', 'এই আটজনের বিষয়ে আন্তর্জাতিক অপরাধ ট্রাইব্যুনালের তদন্ত সংস্থার ঊর্ধ্বতন একাধিক কর্মকর্তার সঙ্গে কথা বলে জানা গেছে, তদন্ত সংস্থায়ও এঁদের বিরুদ্ধে কোনো অভিযোগ নেই।\n', '\n', 'মাঠপর্যায়ে প্রথম আলোর প্রতিনিধিরা খোঁজ নিয়ে জানতে পারেন, একাত্তরে এঁদের বয়স ১০-১২ বছরের মধ্যে ছিল। এঁদের চারজন-শামসুল ইসলাম, গাজী নজরুল ইসলাম, হামিদুর রহমান আজাদ ও আব্দুল হাকিম কারাগারে আছেন।\n', '\n', 'জামায়াত ও যুদ্ধাপরাধী পরিবারের সদস্যদের ধানের শীষ প্রতীকে প্রার্থী করার বিষয়ে জানতে চাইলে ঢাকা বিশ্ববিদ্যালয়ের আইন বিভাগের অধ্যাপক আসিফ নজরুল প্রথম আলোকে বলেন, যুদ্ধাপরাধী ও স্বাধীনতাবিরোধী এক না। যুদ্ধাপরাধের অভিযোগে অভিযুক্ত কেউ ঐক্যফ্রন্টের হয়ে এবার নির্বাচন করছেন না। স্বাধীনতাবিরোধী দলের কারও নির্বাচন করতে আইনগতভাবে কোনো সমস্যা নেই, তবে নৈতিকভাবে সমস্যা আছে। তিনি বলেন, শুধু ঐক্যফ্রন্ট নয়, পাকিস্তানের পক্ষ নিয়ে বাংলাদেশের বিরুদ্ধে যুদ্ধ করেছেন এমন ব্যক্তি এবং স্বাধীনতার বিরোধিতাকারী আরও কাউকে কাউকে ক্ষমতাসীন মহাজোট প্রার্থী করেছে বলে অভিযোগ আছে। স্বাধীনতাবিরোধী পরিবারের সঙ্গে সরকারি দলের বড় বড় নেতার পরিবারের বৈবাহিক সম্পর্কও রয়েছে। আওয়ামী লীগ ও বিএনপি-দুই দলই স্বাধীনতাবিরোধীদের নিয়ে কখনো কখনো কমবেশি রাজনীতি করেছে।\n', '\ufeffসরব আ.লীগ, নীরব বিএনপি\n', '\n', 'জাতীয় সংসদ নির্বাচনের রেশ কাটতে না–কাটতে শুরু হচ্ছে উপজেলা পরিষদ নির্বাচনের তোড়জোড়। তবে নির্বাচন ঘিরে আগ্রহ এবং প্রার্থী হওয়ার দৌড়ঝাঁপ চলছে শুধু ক্ষমতাসীন আওয়ামী লীগ শিবিরে। বিপরীতে বিএনপির মাঠপর্যায়ের নেতা-কর্মীরা চুপচাপ। তাঁরা তাকিয়ে আছেন কেন্দ্রের দিকে।\n', '\n', '\n', 'এদিকে বর্তমান সরকার ও নির্বাচন কমিশনের (ইসি) অধীনে আর কোনো নির্বাচনে অংশ না নেওয়ার ব্যাপারে বিএনপির স্থায়ী কমিটি সিদ্ধান্ত নিয়েছে। তবে দলটি এ কথা\u200b আনুষ্ঠানিকভাবে ঘোষণা করেনি। শেষ পর্যন্ত বিএনপির এ সিদ্ধান্ত বহাল থাকলে একপেশে হয়ে যাবে পঞ্চম উপজেলা পরিষদ নির্বাচন। সে ক্ষেত্রে আওয়ামী লীগের কৌশল কী হবে, তা এখনো চূড়ান্ত হয়নি। সংশ্লিষ্টরা বলছেন, বিএনপি নির্বাচনে না গেলে বিনা প্রতিদ্বন্দ্বিতায় বিজয়ী হওয়ার হার বেড়ে যেতে পারে বা নির্বাচনে আওয়ামী লীগের প্রতিপক্ষ হয়ে উঠবেন আওয়ামী লীগ ও মহাজোটের শরিক দলের নেতারা। এমনটা হলে ২০১৬ সালের ইউনিয়ন পরিষদ নির্বাচনের মতো এবারের উপজেলা নির্বাচনে আওয়ামী লীগের মধ্যে ভ্রাতৃঘাতী সংঘাত বাড়তে পারে, এমন আশঙ্কা করছেন দলটির নেতারা।\n', '\n', 'দলীয় প্রতীকে ২০১৬ সালে ছয় ধাপে ৪ হাজার ১০৪টি ইউনিয়ন পরিষদের নির্বাচন হয়েছিল। বিএনপি সে নির্বাচনে অংশ নিলেও বেশির ভাগ সংঘাত হয়েছিল আওয়ামী লীগের নেতা-কর্মীদের নিজেদের মধ্যে। সে নির্বাচন ঘিরে চার মাসে ১১৬ জন নিহত হয়েছিলেন, যার মধ্যে ৭১ জন আওয়ামী লীগের নেতা-কর্মী ও সমর্থক। এই ৭১ জনের মধ্যে ৬০ জনই নিহত হয়েছিলেন আওয়ামী লীগের নিজেদের মধ্যে সংঘর্ষে। সে নির্বাচনে আওয়ামী লীগের ২০৪ জন বিনা প্রতিদ্বন্দ্বিতায় নির্বাচিত হয়েছিলেন।\n', '\n', 'আগামী মার্চের প্রথম সপ্তাহ থেকে পাঁচ ধাপে উপজেলা নির্বাচন করার প্রাথমিক সিদ্ধান্ত নিয়েছে নির্বাচন কমিশন। মে মাসের মধ্যে বেশির ভাগ নির্বাচন শেষ করতে চায় ইসি। ফেব্রুয়ারির প্রথম সপ্তাহে নির্বাচনের তফসিল ঘোষণা করা হতে পারে।\n', '\n', 'এবারই প্রথম দলীয় প্রতীকে উপজেলা পরিষদ নির্বাচন হতে যাচ্ছে। আওয়ামী লীগের সূত্র জানায়, বিএনপি না গেলে নির্বাচন হবে মূলত মহাজোটের শরিকদের মধ্যে। কিন্তু উপজেলা পর্যায়ে অনেক জায়গায় আওয়ামী লীগের শরিকদের সেভাবে অবস্থান নেই। বিএনপি নির্বাচনে না থাকলে আওয়ামী লীগের নেতাদের মধ্যে নির্বাচনে অংশ নেওয়ার আগ্রহ আরও বেড়ে যাবে। সে ক্ষেত্রে দলীয় মনোনয়ন না পেলে একটি বড় অংশ স্বতন্ত্র বা বিদ্রোহী প্রার্থী হিসেবে মাঠে থাকতে চাইবে।\n', '\n', 'সাধারণত বিদ্রোহী প্রার্থীদের বসিয়ে দেওয়ার জন্য কেন্দ্র থেকে উদ্যোগ নেওয়া হয়। তবে বিএনপি নির্বাচনে না থাকলে নতুন প্রেক্ষাপটে আওয়ামী লীগ কী করবে, তা এখনো ঠিক হয়নি। নির্বাচন প্রতিদ্বন্দ্বিতাপূর্ণ করার জন্য অনেক জায়গায় স্বতন্ত্র প্রার্থিতার বিষয়টি উন্মুক্তও করে দেওয়া হতে পারে বলে দলীয় সূত্রে জানা গেছে। এরই মধ্যে আওয়ামী লীগের সাধারণ সম্পাদক ওবায়দুল কাদের গণমাধ্যমকে বলেছেন, আওয়ামী লীগ জোটগতভাবে উপজেলা নির্বাচন করবে না। মহাজোটের শরিকেরা নিজ নিজ দলের প্রতীকে নির্বাচন করবে।\n', '\n', 'আওয়ামী লীগের উপজেলা পর্যায়ের নেতাদের সঙ্গে কথা বলে জানা গেছে, একাদশ সংসদ নির্বাচনের ফলাফল দেখে আওয়ামী লীগের নেতারা মনে করছেন, উপজেলায় দলের মনোনয়ন পেলেই চেয়ারম্যান পদে জয় অনেকটা নিশ্চিত। আর বিএনপির অনেকে মনে করছেন, এই ভোটে প্রতিদ্বন্দ্বিতা করেও খুব একটা লাভ নেই। বরং এতে হামলা-মামলা আরও বাড়বে। তাই তাঁরা চুপচাপ আছেন।\n', '\n', 'সুনামগঞ্জ জেলা বিএনপির সভাপতি ও সাবেক সাংসদ কলিম উদ্দিন আহমেদ প্রথম আলোকে বলেন, ৩০ ডিসেম্বরের নির্বাচনের পর এই সরকারের অধীনে কোনো সুষ্ঠু নির্বাচন হবে, এটা কেউ বিশ্বাস করে না। তাঁরা মনে করেন, সামনের নির্বাচনগুলোও একইভাবে হবে। তিনি বলেন, গায়েবি মামলায় অসংখ্য নেতা-কর্মী এখনো কারাগারে, অজ্ঞাত আসামি রেখে নেতা-কর্মীদের হয়রানি করা হচ্ছে। এ অবস্থায় তাঁর এলাকার নেতা-কর্মীরা নির্বাচনে না যাওয়ার পক্ষে।\n', '\n', 'তবে কুষ্টিয়া জেলা বিএনপির সাধারণ সম্পাদক সোহরাব উদ্দীন প্রথম আলোকে বলেন, মামলায় নেতা-কর্মীরা দিশেহারা। তারপরও কেন্দ্র যে সিদ্ধান্ত নেবে, সেভাবে কাজ করা হবে।\n', '\n', 'পাবনা, সুনামগঞ্জ, বগুড়া, জামালপুর, ফরিদপুর, ময়মনসিংহ, টাঙ্গাইল, কুষ্টিয়া, শেরপুরসহ দেশের প্রায় সব জায়গায় মাঠে সরব আওয়ামী লীগের নেতারা। সব উপজেলায় একাধিক নেতা মনোনয়ন পেতে দৌড়ঝাঁপ করছেন। অনেকে এলাকাবাসীকে শুভেচ্ছা জানিয়ে পোস্টার-ব্যানার টানিয়েছেন, গণসংযোগ করছেন।\n', '\n', 'জামালপুর জেলা আওয়ামী লীগের সদস্য আজিজুর রহমান প্রথম আলোকে বলেন, একাদশ জাতীয় সংসদ নির্বাচনে বিশাল বিজয়ের কারণে দলীয় নেতা-কর্মীরা উজ্জীবিত। এ কারণে এবার উপজেলা নির্বাচনেও মনোনয়নপ্রত্যাশীর সংখ্যা অনেকটাই বেশি। দলের অনেকেই প্রার্থী হিসেবে মাঠে নেমেছেন।\n', '\n', 'সুশাসনের জন্য নাগরিকের (সুজন) সম্পাদক বদিউল আলম মজুমদার প্রথম আলোকে বলেন, বিএনপি নির্বাচনে অংশ না নিলে হয়তো আওয়ামী লীগ দলীয় মনোনয়নের বাইরে নির্বাচন উন্মুক্ত করে দেবে। তাতে নির্বাচন সুষ্ঠু হওয়ার সম্ভাবনা যেমন আছে, আবার ব্যাপক সংঘাতের আশঙ্কাও থাকবে। তবে এটি গণতান্ত্রিক ব্যবস্থার জন্য ইতিবাচক হবে না। সংসদের বাইরে যে রাজনৈতিক প্রতিপক্ষ, তাদের আর কার্যকারিতা থাকবে না।\n', 'বাদ পড়লেন মোফাজ্জল হোসেন চৌধুরী মায়া ও ড. শামসুল\n', '\n', '\n', 'একাদশ জাতীয় সংসদ নির্বাচনে দলীয় মনোনয়নের তালিকা থেকে বাদ পড়ছেন দুর্যোগ ব্যবস্থাপনা ও ত্রাণ বিষয়ক মন্ত্রী মোফাজ্জল হোসেন চৌধুরী মায়া ও ড. শামসুল হক ভূঁইয়া।\n', '\n', 'ওই আসনগুলোতে ক্ষমতাসীন আওয়ামী লীগের মনোনয়ন পেয়েছেন যথাক্রমে ঢাকা মহানগ\u200cর দক্ষিণের সহসভাপতি নুরুল আমিন রুহুল ও জাতীয় প্রেস ক্লাবের সভাপতি শফিকুর রহমান।\n', '\n', 'আওয়ামী লীগের নির্বাচনী কার্যালয় থেকে বুধবার রাতে এসব তথ্য জানানো হয়েছে।\n', '\n', 'জানা যায়, বুধবার রাতে নুরুল আমিন ও শফিকুর রহমানকে দলীয় মনোনয়নের চিঠি দেয়া হয়েছে। এছাড়া আরও তিন আসনে নতুন প্রার্থীদের চিঠি দিয়েছে আওয়ামী লীগ।\n', '\n', 'চাঁদপুর-২ আসন থেকে ষষ্ঠবারের মতো নৌকা প্রতীকে দলীয় মনোনয়ন পেয়েছিলেন দুর্যোগ ব্যবস্থাপনা ও ত্রাণমন্ত্রী মোফাজ্জল হোসেন চৌধুরী মায়া। অন্যদিকে, চাঁদপুর-৪ আসন থেকে দল থেকে মনোনয়ন পেয়েছিলেন বর্তমান সংসদ সদস্য ড. শামসুল হক ভূঁইয়াকে।\n', '\n', 'জানা গেছে, তাদের দুজনেরই খেলাপি ঋণ থাকায় সংসদ নির্বাচনে অংশগ্রহণ নিয়ে অনিশ্চয়তা রয়েছে। তাই বিষয়টি মাথায় রেখে চাঁদপুর-২ আসনে নুরুল আমিন রুহুলকে এবং চাঁদপুর-৪ আসনে মনোনয়ন দেয়া হয়েছে জাতীয় প্রেস ক্লাবের সভাপতি ও সাংবাদিক নেতা শফিকুর রহমানকে।\n', '\n', 'জানা গেছে, ঢাকা-১৭ আসনে আওয়ামী লীগ মনোনীত প্রার্থী হিসেবে চিঠি পেয়েছিলেন চিত্রনায়ক ফারুক। ওই আসনে মঙ্গলবার নতুন প্রার্থী হিসেবে চিঠি পেয়েছেন ঢাকা মহানগর উত্তর আওয়ামী লীগের যুগ্ম সাধারণ সম্পাদক আবদুল কাদের খান।\n', '\n', 'জানা গেছে, বরিশাল-২ আসনে নতুন প্রার্থী হিসেবে চিঠি পেয়েছেন ছাত্রলীগের সাবেক নেতা মো. শাহে আলম। এই আসনে আগে দলীয় মনোনয়নের চিঠি দেয়া হয়েছিল বর্তমান সংসদ সদস্য তালুকদার মো. ইউনুসকে।\n', '\n', 'নড়াইল-১ আসনে দলীয় মনোনয়ন দেয়া হয়েছিল বর্তমান সংসদ সদস্য বি এম কবিরুল হক মুক্তিকে। পরিবর্তন করে বাংলাদেশ জাসদ সভাপতি শরীফ নুরুল আম্বিয়াকে নতুন করে মনোনয়ন দেয়া হয়েছে।\n', '\n', 'এর আগে, রবিবার (২৫ নভেম্বর) দলের মনোনীত প্রার্থীদের মধ্যে মনোনয়নের চিঠি বিতরণ করে ক্ষমতাসীন আওয়ামী লীগ। তবে এখনও দল ও জোটের পক্ষ থেকে চূড়ান্ত প্রার্থীদের আনুষ্ঠানিক কোনও তালিকা প্রকাশ করেনি দলটি।', 'জামায়াত ছাড়বে বিএনপি, আশা তথ্যমন্ত্রীর\n', '\n', '\n', 'জামায়াতে ইসলামীর সঙ্গে সম্পর্ক ছিন্ন করার বিষয়ে মার্কিন কংগ্রেসে উত্থাপিত প্রস্তাবের কথা উল্লেখ করে তথ্যমন্ত্রী ড. হাছান মাহমুদ বলেছেন, ‘আশা করি, বিএনপি শিগগিরই জামায়াতের সঙ্গে তাদের সব সম্পর্ক ছিন্ন করেছে বলে ঘোষণা দেবে। তাদের সঙ্গে যে জোট করে সরকার গঠন করেছে সে জন্য জাতি এবং বিশ্ব সম্প্রদায়ের কাছে ক্ষমা চাইবে।’ \n', '\n', 'গতকাল বুধবার দুপুরে রাজধানীর আগারগাঁওয়ে তথ্য কমিশনে ‘অনুসন্ধানী সাংবাদিকতায় তথ্য আইনের ব্যবহার’ শীর্ষক কর্মশালা উদ্বোধনের পর তথ্যমন্ত্রী সাংবাদিকদের এসব কথা বলেন। \n', 'প্রধান তথ্য কমিশনার মরতুজা আহমদ, তথ্যসচিব আবদুল মালেক, তথ্য কমিশনার সুরাইয়া বেগম ও নেপাল চন্দ্র সরকার ওই সময় উপস্থিত ছিলেন। \n', '\n', 'জামায়াতের বিরুদ্ধে সরকারকে ব্যবস্থা নেওয়ার আহ্বান জানিয়ে মার্কিন কংগ্রেসে ওঠা প্রস্তাবের কথা উল্লেখ করে মন্ত্রী আরো বলেন, ‘সরকারের পক্ষ থেকে জামায়াতে ইসলামীর বিষয়ে ব্যবস্থা নেওয়া হয়েছে, যুদ্ধাপরাধীদের বিচার করা হয়েছে এবং জামায়াত নিষিদ্ধের বিষয়টি আদালতে প্রক্রিয়াধীন।’ \n', '\n', 'বিএনপি চেয়ারপারসন খালেদা জিয়ার চিকিত্সা বিষয়ে তথ্যমন্ত্রী বলেন, ‘উপমহাদেশের সব রীতিনীতি ভঙ্গ করে আদালতের বিশেষ বিবেচনায় কারাগারে সর্বোচ্চ বিশেষ সুবিধা তাঁকে দেওয়া হয়েছে। এমনকি গৃহপরিচারিকার সুবিধাও দেওয়া হয়েছে, যা ব্রিটিশ, পাকিস্তান বা বাংলাদেশের কোনো আমলে হয়নি।’\n', '\n', 'হাছান মাহমুদ বলেন, ‘বেগম জিয়া রাজবন্দি নন, সাজাপ্রাপ্ত আসামি, তার পরও রাজবন্দিদের বেলাতেও যা হয় না, তাঁর বেলায় সেই সুবিধাগুলো দেওয়া হচ্ছে। সার্বক্ষণিক ডাক্তার, নার্স, ফিজিওথেরাপিস্ট সবই রয়েছে তাঁর জন্য।’ তার পরও বিএনপি নেতারা কয়েক দিন পরপরই বেগম জিয়ার অসুস্থতার কথা বলেন। কিন্তু তাঁর এ অসুস্থতা নতুন নয়।’\n', '\n', 'চ্যানেল নাইনের বিষয়ে তথ্যমন্ত্রী\n', 'চ্যানেল নাইনের বার্তা বিভাগ বন্ধ হওয়া বিষয়ে তথ্যমন্ত্রী বলেন, ‘আমি চাই, টেলিভিশনগুলোতে যাঁরা কাজ করেন সেই সাংবাদিকদের সুরক্ষা বজায় থাকুক। লক্ষ করছি, অনেক টেলিভিশন, তাদের আয় ও ব্যয়ের মধ্যে বিরাট ফারাক। তাদের আয় যাতে বৃদ্ধি পায়, আমাদের দেশের বিজ্ঞাপনগুলো বিদেশে চলে না যায়, সে নিয়ে কাজ করছি।’\n', '\n', '\n', '\ufeffকুমিল্লায় ভীতি, প্রচারে পিছিয়ে বিএনপি\n', '\n', 'প্রতীক বরাদ্দের পর থেকেই কুমিল্লার ১১টি আসনে প্রচারণায় সরব আওয়ামী লীগের প্রার্থীরা। প্রতিপক্ষকে ঘায়েল করতে হামলা–ভাঙচুরের পর এখন পুলিশ দিয়ে মামলা ও হয়রানির অভিযোগ উঠেছে ক্ষমতাসীন দলের বিরুদ্ধে। ১১টি সংসদীয় আসনে মোট প্রার্থী ৮৫ জন।\n', '\n', 'পুরো নির্বাচনী এলাকায় আওয়ামী লীগ ছাড়া অন্য প্রতিদ্বন্দ্বী প্রার্থী, তাঁদের অনুসারী ও ভোটাররা নির্বাচনী পরিবেশ নিয়ে শঙ্কিত। তবে আওয়ামী লীগের প্রার্থীরা বলছেন, বিএনপির সাংগঠনিক ভিত্তি নড়বড়ে, দলীয় অন্তঃকোন্দল প্রকট, প্রার্থীরা জনবিচ্ছিন্ন। তাই দোষারোপের রাজনীতি করছেন তাঁরা। উন্নয়নের জন্যই মানুষ নৌকায় ভোট দেবে।\n', '\n', 'প্রায় সব আসনেই বিরোধী দলের প্রার্থীদের পক্ষ থেকে অভিন্ন অভিযোগ হলো পুলিশ মামলা দিয়ে, গ্রেপ্তার করে হয়রানি করছে। এ বিষয়ে জানতে চাইলে জেলা পুলিশ সুপার সৈয়দ নুরুল ইসলাম প্রথম আলোকে বলেন, ‘মামলাযোগ্য অপরাধ ছাড়া কারও বিরুদ্ধে মামলা নিচ্ছি না। নির্বাচন কমিশন বলেছে অবৈধ অস্ত্র উদ্ধার করতে। আমরা তা করে মামলা দিচ্ছি। মাদকের মাম\n', 'লা রুটিনওয়ার্ক। পুলিশ কাউকে হয়রানি করছে না।’ \n', '\n', 'কুমিল্লা-১ (দাউদকান্দি ও মেঘনা)\n', '\n', 'আওয়ামী লীগের প্রার্থী মোহাম্মদ সুবিদ আলী ভূঁইয়া ও বিএনপির খন্দকার মোশাররফ হোসেন। ছোটখাটো কিছু বিচ্ছিন্ন ঘটনা ছাড়া এখন পর্যন্ত নির্বাচনী পরিবেশ অপেক্ষাকৃত ভালো। ভোটারদের ধারণা, এ আসনে লড়াই হবে সেয়ানে সেয়ানে। সুবিদ আলী বলেন, উন্নয়নের কারণে ভোটাররা আওয়ামী লীগকে বেছে নেবেন। মোশাররফ হোসেনের অভিযোগ, প্রচারের জন্য সবার সমান সুযোগ নেই। আওয়ামী লীগ আতঙ্ক ছড়াচ্ছে। এখানে মোট প্রার্থী আটজন। \n', '\n', 'কুমিল্লা-২ (হোমনা ও তিতাস)\n', '\n', 'জেলার একমাত্র নারী প্রার্থী সেলিমা আহমাদ, তিনি আওয়ামী লীগের। এখানে বিএনপির প্রার্থী খন্দকার মোশাররফ হোসেন। সেলিমা গতকাল শুক্রবার নিজ বাড়ি হোমনা উপজেলার পাথালিয়াকান্দি গ্রাম থেকে প্রচার শুরু করেন। তিনি বলেন, ‘যেখানে যাই, সেখানেই সাড়া পাচ্ছি। নির্বাচিত হলে নদীভাঙন এলাকায় শিল্পকারখানা গড়ে তুলব। নারী ও পুরুষের মধ্যে সমতা গড়ে তুলব।’\n', '\n', 'বিএনপির প্রার্থী খন্দকার মোশাররফ হোসেন বলেন, ‘হোমনায় চার দিন আগে ১৪৪ ধারা জারি করে আমার দুটি সভা ভণ্ডুল করে দেওয়া হয়।’\n', '\n', 'জাতীয় পার্টির প্রার্থী বর্তমান সাংসদ আমির হোসেনও প্রচারণায় আছেন। এখানে প্রার্থীর সংখ্যা আট। \n', '\n', 'কুমিল্লা-৩ (মুরাদনগর)\n', '\n', 'আওয়ামী লীগের প্রার্থী ইউসুফ আবদুল্লাহ হারুন। বিএনপির কে এম মজিবুল হক। সর্বোচ্চ সংখ্যক ১৫ জন প্রার্থী এখানে। তবে প্রচারণায় রয়েছেন বড় দুটি দলের প্রার্থীরা। ১৪ ডিসেম্বর প্রচারের প্রথম দিনেই মুরাদনগর থানার সামনে বিএনপির প্রার্থীর গাড়িতে হামলা হয়। এরপর তাঁর অনুসারীরা প্রতিরোধ করেন। এরপর থেকে তিনি সীমিত পরিসরে প্রচারণায় আছেন। মজিবুল হকের মতে, এটা কোনো নির্বাচনী পরিবেশ নয়।\n', '\n', 'ইউসুফ আবদুল্লাহ হারুনের অনুসারী উপজেলা আওয়ামী লীগের সাধারণ সম্পাদক পার্থ সারথী দত্ত বলেন, ঐক্যবদ্ধ আওয়ামী লীগকে কেউ হারাতে পারবে না। বিএনপির প্রার্থী জনবিছিন্ন হওয়ার নানা অভিযোগ করছেন। \n', '\n', 'কুমিল্লা-৪ (দেবীদ্বার)\n', '\n', 'আওয়ামী লীগের প্রার্থী রাজী মোহাম্মদ ফখরুল। জাতীয় ঐক্যফ্রন্টের হয়ে ধানের শীষ নিয়ে লড়ছেন জাতীয় সমাজতান্ত্রিক দলের (জাসদ–রব) আবদুল মালেক রতন। এখানে প্রচারণা নিয়ে কোনো বিশৃঙ্খলা নেই। আওয়ামী লীগ সরব হলেও এখনো প্রচারণায় নামেননি মালেক রতন। তিনি বললেন, দু–এক দিনের মধ্যে নামবেন। তবে বিএনপির প্রার্থী না থাকায় এখানে ওই দলের কর্মীদের মধ্যে তেমন উৎসাহ নেই। এখানে মোট প্রার্থী সাতজন। \n', '\n', 'কুমিল্লা-৫ (বুড়িচং ও ব্রাহ্মণপাড়া)\n', '\n', 'এ আসনে সাত প্রার্থীর মধ্যে আলোচনায় দুজন। আওয়ামী লীগের সাবেক আইনমন্ত্রী ও বর্তমান সাংসদ আবদুল মতিন খসরু এবং বিএনপির মো. ইউনুস। দুজনেই শক্ত প্রার্থী, চারবারের সাংসদ। মতিন খসরু বলেন, শিক্ষা, স্বাস্থ্য, রাস্তাঘাট, সেতুসহ সব ক্ষেত্রে আওয়ামী লীগ উন্নতি করেছে। আবার ক্ষমতায় এলে উন্নত বাংলাদেশ গড়বে।\n', '\n', 'মো. ইউনুস বলেন, ‘কৌশলে প্রচারণা চালাচ্ছি। আওয়ামী লীগ প্রচারণা চালাতে দিচ্ছে না।’ \n', '\n', 'কুমিল্লা-৬ (আদর্শ সদর, সিটি করপোরেশন ও সেনানিবাস এলাকা)\n', '\n', 'আওয়ামী লীগের প্রার্থী দুবারের সাংসদ মহানগর আওয়ামী লীগের সভাপতি আ ক ম বাহাউদ্দিন। উন্নয়নের ধারা অব্যাহত রাখতে তিনি নৌকায় ভোট চাইছেন। চাঁদাবাজমুক্ত শান্তির কুমিল্লা গড়ার কথা বলছেন।\n', '\n', 'প্রতীক বরাদ্দের পর বিএনপির নেতা–কর্মীদের ওপর দুদিন হামলা হয়েছে। ভাঙচুর, সংঘর্ষের ঘটনা ঘটলেও এখন পরিস্থিতি শান্ত। তবে পুলিশ গত তিন দিনে আটটি মামলায় যে ২০০ জনকে আসামি করেছে, তাঁরা নির্বাচন পরিচালনার সঙ্গে জড়িত।\n', '\n', 'এ আসনে বিএনপির প্রার্থী কুমিল্লা দক্ষিণ জেলা বিএনপির সাধারণ সম্পাদক মোহাম্মদ আমিন উর রশিদ। তাঁর জন্য বড় বাধা দলীয় মেয়র মনিরুল হক সাক্কু। তিনি এখনো প্রচারণায় নামেননি। নামবেন না বলে সাফ জানিয়ে দিয়েছেন। বিএনপির প্রার্থী বলেন, ‘জনগণ শান্তিতে ভোট দিতে পারলে ধানের শীষ জিতবে। মেয়রের বাসায় গিয়েছিলাম। তিনি দেখা করেননি। আমার নেতা–কর্মীদের পুলিশ দিয়ে হয়রানি, গ্রেপ্তার করা হচ্ছে। পুলিশ বাড়াবাড়ি করছে।’\n', '\n', 'এ আসনে আরও দুজন প্রার্থী আছেন। \n', '\n', 'কুমিল্লা-৭ (চান্দিনা)\n', '\n', 'মোট আট প্রার্থীর মধ্যে আলোচনায় দুজন—আওয়ামী লীগের আলী আশরাফ ও এলডিপির রেদোয়ান আহমেদ। প্রতীক বরাদ্দের পর দুই প্রার্থীর অনুসারীদের মধ্যে কয়েক দফা পাল্টাপাল্টি হামলা হয়েছে। এরপর রেদোয়ানের ২০ নেতা–কর্মী গত রোববার জেলে গেছেন। আলী আশরাফ জয়ের ব্যাপারে শতভাগ আশাবাদী। রেদোয়ান বলেন, পুলিশ দিয়ে তাঁর নেতা–কর্মীদের হয়রানি করা হচ্ছে। \n', '\n', 'কুমিল্লা-৮ (বরুড়া)\n', '\n', 'আওয়ামী লীগের প্রার্থী নাছিমুল আলম চৌধুরী ও বিএনপির জাকারিয়া তাহের। দুজনই এক মেয়াদ করে সাংসদ ছিলেন। ১০ বছর পর তাঁরা আবার মুখোমুখি। তাঁদের গ্রামের বাড়িও একই ইউনিয়নের পাশাপাশি গ্রামে। নাছিমুল বরুড়ার উন্নয়নের প্রতিশ্রুতি দেন। জাকারিয়া বরুড়াকে মডেল উপজেলা করার ঘোষণা দেন। বিএনপির অভিযোগ, অস্ত্র ও মাদক দিয়ে মামলা দেওয়া হচ্ছে দলের নেতা–কর্মীদের বিরুদ্ধে। আওয়ামী লীগ বলছে, বিএনপি জনবিছিন্ন। তাই ওরা আবোলতাবোল বলছে।\n', '\n', 'এখানে জাতীয় পার্টির বর্তমান সাংসদ নুরুল ইসলামও মাঠে আছেন। তিনিসহ মোট প্রার্থী নয়জন। \n', '\n', 'কুমিল্লা-৯ (লাকসাম ও মনোহরগঞ্জ)\n', '\n', 'আওয়ামী লীগের প্রার্থী তাজুল ইসলাম, বিএনপির এম আনোয়ার উল আজিম। বিএনপির প্রার্থী গতকাল বললেন, ‘যুদ্ধ করে টিকে থাকতে হচ্ছে। কৌশলে প্রচার চালাচ্ছি।’ আর আওয়ামী লীগের প্রার্থী বললেন, বিএনপির আগুন–সন্ত্রাসের বিরুদ্ধে মানুষ রায় দেবে। এ আসনে মোট প্রার্থী সাতজন। \n', '\n', 'কুমিল্লা-১০ (সদর দক্ষিণ, লালমাই ও নাঙ্গলকোট)\n', '\n', 'আওয়ামী লীগের প্রার্থী পরিকল্পনামন্ত্রী আ হ ম মুস্তফা কামাল ও বিএনপির মনিরুল হক চৌধুরী। বিএনপির প্রার্থী গত ২৪ অক্টোবর থেকে কারাগারে। তাঁর পক্ষে মেয়ে বিশ্ববিদ্যালয় শিক্ষক চৌধুরী সায়মা ফেরদৌস গণসংযোগে আছেন। তিনি বলেন, ‘বাবাসহ বিএনপির সাবেক সাংসদ, ২০০৮ সালের দলের প্রার্থীকে জেলে আটকে রেখে আওয়ামী লীগ নির্বাচনী মাঠ সাজিয়েছে। এটা কেমন গণতন্ত্র? কেমন নির্বাচন?’\n', '\n', 'পরিকল্পনামন্ত্রী মুস্তফা কামাল বলেন, ‘ক্ষমতায় থাকাকালে মনিরুল হক সদর দক্ষিণ এলাকার মানুষের বিরুদ্ধে শত শত মামলা দিয়েছেন। আমাকে, আমার পরিবারের সদস্যদের ও নেতা–কর্মীদের নামে মামলা দিয়ে হয়রানি করেছেন। জেল খাটিয়েছেন। জনগণ এর বিরুদ্ধে রায় দেবে। আমি এখানকার গ্রামকে শহরে পরিণত করব। শতভাগ বিদ্যুৎ দিয়েছি। সামনে সব অবকাঠামো করে দেব।’ এ আসনে মোট প্রার্থী সাতজন। \n', '\n', 'কুমিল্লা-১১ (চৌদ্দগ্রাম)\n', '\n', 'আওয়ামী লীগের প্রার্থী রেলপথমন্ত্রী মুজিবুল হক। আর জামায়াতের কেন্দ্রীয় কমিটির সদস্য সৈয়দ আবদুল্লাহ মোহাম্মদ তাহের ধানের শীষ নিয়ে লড়ছেন। ২০১৫ সালের ২ ফেব্রুয়ারি রাতে চৌদ্দগ্রামের জগমোহনপুর এলাকায় আগুনে পুড়িয়ে আটজন হত্যা মামলার গ্রেপ্তারি পরোয়ানাভুক্ত আসামি তিনি। তাঁর বিরুদ্ধে ২২টি মামলা আছে। তিনি আত্মগোপনে থেকে মুঠোফোনে নির্বাচনী প্রচারণা চালাচ্ছেন।\n', '\n', 'মুজিবুল হক বলেন, চারদলীয় জোট সরকারের আমলে আওয়ামী লীগের বহু নেতা–কর্মীকে হত্যা করেছে জামায়াত। হামলা–মামলা দিয়ে বাড়িঘরে থাকতে দেয়নি। স্বাধীনতাবিরোধীদের চৌদ্দগ্রামের মানুষ প্রত্যাখ্যান করবে।\n', '\n', 'এখানে আরও তিনজন প্রার্থী আছেন।', 'বিএনপি পুনর্গঠনের কাজ চলছে : ফখরুল\n', '\n', '\n', 'দল পুনর্গঠনের কাজ চলছে জানিয়ে বিএনপি মহাসচিব মির্জা ফখরুল ইসলাম আলমগীর বলেছেন, গণতন্ত্র ও গণতন্ত্রের মানসকন্যা কারান্তরীণ খালেদা জিয়াসহ সকল রাজবন্দীদের মুক্তি এবং সাধারণ মানুষের জানমালের নিরাপত্তার জন্য বিএনপি শান্তিপূর্ণ আন্দোলন করে যাচ্ছে। বর্তমানে দল পুনর্গঠনের কাজ চলছে। এরপর দেশের জনগণকে সঙ্গে নিয়ে সংগ্রাম করে এই ফ্যাসিবাদী ও স্বৈরাচারী সরকারকে উৎখাত করা হবে।\n', '\n', 'শনিবার দলের প্রয়াত মহাসচিব খোন্দকার দেলোয়ার হোসেনের ৮ম মৃত্যুবার্ষিকী উপলক্ষে আয়োজিত এক অনুষ্ঠানে যোগদান শেষে সাংবাদিকদের প্রশ্নের উত্তরে মির্জা ফখরুল এসব কথা বলেন।\n', '\n', 'মানিকগঞ্জের ঘিওর উপজেলার পাঁচুরিয়ায় বর্ষীয়ান রাজনীতিক, ভাষা সৈনিক দেলোয়ার হোসেনের গ্রামের বাড়িতে এ দোয়া মাহফিলের আয়োজন করা হয়। এর আগে প্রয়াত মহাসচিবের কবর জিয়ারত করেন ফখরুলসহ বিভিন্ন নেতারা।\n', '\n', 'তিনি বলেন, দেশনেত্রী খালেদা জিয়া বিনা অপরাধে কারাভোগ করছেন। তাকে রাজনৈতিক কারণে জেলে আটকে রাখা হয়েছে।\n', '\n', 'মির্জা ফখরুল বলেন, বিএনপির প্রয়াত মহাসচিব অ্যাডভোকেট খোন্দকার দেলোয়ার হোসেন একজন বরেণ্য রাজনীতিবিদ। দৃঢ়তা, অটুট মনোবল এবং ব্যক্তিত্বে তিনি ছিলেন অনন্য উচ্চতার একজন ব্যতিক্রমী রাজনীতিবিদ।\n', '\n', '‘ভাষা আন্দোলন থেকে শুরু করে স্বাধীনতা, গণতন্ত্র ও জনগণের মুক্তির সংগ্রামে তিনি অসামান্য অবদান রেখেছেন। ১/১১-তে দেশের এক চরম রাজনৈতিক ক্রান্তিকালে বিএনপি মহাসচিবের দায়িত্ব্ব কাঁধে নিয়ে তিনি দলের বিরুদ্ধে চক্রান্ত রুখে দিতে যোগ্য নেতৃত্বের স্বাক্ষর রেখেছিলেন। স্বৈরাচারের কবল থেকে গণতন্ত্র উত্তরণের প্রত্যেকটি আন্দোলন সংগ্রামে খোন্দকার দেলোয়ার হোসেন এর অবদান দল ও দেশবাসী চিরদিন শ্রদ্ধাভরে স্মরণ করবে।’\n', '\n', '২০১১ সালের ১৬ মার্চ সিঙ্গাপুরের একটি হাসপাতালে মারা যান চিকিৎসাধীন খোন্দকার দেলোয়ার হোসেন। ১৯৩৩ সালের ১ ফেব্রুয়ারি ঘিওরের পাঁচুরিয়ায় জন্ম নেয়া খোন্দকার দেলোয়ার ঢাকা বিশ্ববিদ্যালয় থেকে স্নাতক ও স্নাতকোত্তর করেন।\n', '\n', 'ভাষা আন্দোলনে সক্রিয় ভূমিকা পালনের জন্য তাকে একুশে পদকে ভূষিত করা হয়। মানিকগঞ্জ-১ আসন থেকে দ্বিতীয়, পঞ্চম, ষষ্ঠ, সপ্তম, অষ্টম জাতীয় সংসদ নির্বাচনে সংসদ সদস্য নির্বাচিত হন বিএনপির সাবেক এই সংসদ সদস্য।\n', '\n', 'এ সময় বিএনপির যুগ্ম মহাসচিব মোয়াজ্জেম হোসেন আলাল, যুগ্ম মহাসচিব ও সুপ্রিম কোর্ট আইনজীবী সমিতির নবনির্বাচিত সাধারণ সম্পাদক ব্যারিস্টার মাহবুব উদ্দিন খোকন, প্রয়াত মহাসচিবের ছেলে খোন্দকার আকবর হোসেন বাবলু ও খোন্দকার আকতার হামিদ ডাবলুসহ কেন্দ্রীয় ও স্থানীয় নেতা ছিলেন।\n', '\n', '\n', 'ধর্মের ভিত্তিতে কোনো দল হতে পারে না : লন্ডনে তারেক রহমান\n', '\n', '\n', 'বিএনপির সিনিয়র ভাইস চেয়ারম্যান তারেক রহমান বলেছেন, রাজনীতিতে ধর্মের অবদান থাকতে পারে, কিন্তু ধর্মকে ভিত্তি করে কোনো রাজনৈতিক দল হতে পারে না।\n', 'দেশ ও জনগণের উন্নয়নে জিয়াউর রহমানের দর্শন সবার কাছেই গ্রহণযোগ্য মন্তব্য করে তারেক রহমান বলেন, জিয়াউর রহমান বিশ্বাস করতেন, কোনো রাজনৈতিক আদর্শ ধর্মকে ভিত্তি করে হতে পারে না। এর একটা অবদান থাকতে পারে। কিন্তু ধর্মকে কেন্দ্র করে কখনো রাজনীতি করা যেতে পারে না। ধর্মকে কেন্দ্র করে পাকিস্তান আমলে রাজনীতি বিফল হয়েছে।\n', 'বাংলাদেশ জাতীয়তাবাদী দল বিএনপির ৩৬তম প্রতিষ্ঠাবার্ষিকী উপলক্ষে পূর্ব লন্ডনের অ্যাট্রিয়াম ব্যাংকুয়েট হলে সোমবার যুক্তরাজ্য বিএনপি আয়োজিত এক সভায় প্রধান অতিথির বক্তব্যে তারেক রহমান এ কথা বলেন। ই-মেইল বার্তা ও অনলাইনের মাধ্যমে তাঁর এ বক্তব্য পাওয়া গেছে। অনুষ্ঠানে সভাপতিত্ব করেন যুক্তরাজ্য বিএনপির সভাপতি শায়েস্তা চৌধুরী কুদ্দুস। অনুষ্ঠান পরিচালনা করেন যুক্তরাজ্য বিএনপির সাধারণ সম্পাদক এম কয়ছর আহমেদ।\n', "সভার শুরুতে জাতীয় সংগীত, এরপর দলীয় সংগীত পরিবেশন করে যুক্তরাজ্য জাতীয়তাবাদী সামাজিক সাংস্কৃতিক সংস্থা (জাসাস)। অনুষ্ঠানে প্রতিষ্ঠা থেকে এ পর্যন্ত বিএনপির কর্মকাণ্ডের বিভিন্ন দিক তুলে ধরতে 'লং ওয়াক টু ডেমোক্রেসি অ্যান্ড ডেভেলপমেন্ট' শীর্ষক প্রামাণ্যচিত্র প্রদর্শিত হয়।\n", 'সোয়া এক ঘণ্টার বক্তব্যে বিএনপির প্রতিষ্ঠা, বিএনপির দর্শন, বাংলাদেশের স্বাধীনতা সংগ্রাম ও মুক্তিযুদ্ধ, বাংলাদেশের উন্নয়নে জিয়াউর রহমানের ভূমিকা এবং পঁচাত্তরের হত্যাকাণ্ডের পূর্বাপর বিভিন্ন বিষয় তুলে ধরেন তারেক রহমান।\n', 'তারেক বলেন, বাংলাদেশের জনগণের কাছে জিয়াউর রহমানের গ্রহণযোগ্যতা ও বিপুল জনপ্রিয়তার কারণেই শেখ মুজিব হত্যার সঙ্গে যারা প্রত্যক্ষ বা পরোক্ষভাবে জড়িত ছিল কিংবা যাঁরা তাঁকে রক্ষা করতে ব্যর্থ হয়েছেন তাঁরাই জিয়াউর রহমানকে অপপ্রচারের টার্গেট করেছেন। ইতিহাস বিকৃত করছেন। তিনি বলেন, দুজন ব্যক্তি তখন রাষ্ট্রপতি হিসেবে দায়িত্ব পালন করেছেন। একজন হলেন মোশতাক আহমদ। অন্যজন বিচারপতি সায়েম। জিয়াউর রহমান রাষ্ট্রের ক্ষমতা নিতে চাইলে এত দিন অপেক্ষা করার দরকার ছিল না। কারণ বাংলাদেশের স্বাধীনতা ও মুক্তিযুদ্ধে গৌরবজনক ও সাহসী ভূমিকার কারণে জিয়াউর রহমান দেশের জনগণের কাছে প্রিয় ছিলেন।\n', 'বিএনপির দ্বিতীয় শীর্ষ নেতা বলেন, মুক্তিযুদ্ধের আহ্বানকারী জিয়াউর রহমানের কারণেই আওয়ামী লীগ এখন নিজ নামে বাংলাদেশে রাজনীতি করার সুযোগ পাচ্ছে। শেখ মুজিবের দীর্ঘদিনের রাজনীতির একমাত্র আদর্শ বাকশাল। যাঁরা শেখ মুজিবকে নেতা কিংবা পিতা মনে করেন, তাঁরা আওয়ামী লীগ করেন, তাঁরা তাঁদের নেতার আদর্শের সঙ্গেই বিশ্বাসঘাতকতা করছেন।\n', 'তারেক বলেন, যাঁরা এখন বিএনপি কিংবা বিএনপির প্রতিষ্ঠাতা সম্পর্কে বিভ্রান্তি ছড়ান, বাংলাদেশের মুক্তিযুদ্ধে তাঁদের অনেকেরই গৌরবজনক অংশগ্রহণ ছিল না। তাঁদের অনেকেই ১৯৭১ সালের ২৫ মার্চ রাতে পাকিস্তানিদের কাছে স্বেচ্ছাসমর্পণের আগে নাকে তেল দিয়ে ঘুমিয়ে ছিলেন। এই তেলবাজরা এখন নিজেদের ব্যর্থতা আড়াল করতে তেল ব্যবহার করছেন। নিজেদের মতো করে তৈলাক্ত ইতিহাস রচনা করছেন।\n', 'বিএনপির নেতা-কর্মী ও সমর্থকদের উদ্দেশে তারেক রহমান বলেন, জিয়াউর রহমান বাংলাদেশের প্রথম রাষ্ট্রপতি। বাংলাদেশের স্বাধীনতার ঘোষক। মুক্তিযুদ্ধে বিএনপির প্রতিষ্ঠাতা হানাদারদের বিরুদ্ধে দীর্ঘ ৯ মাস সশস্ত্র সংগ্রাম করেছেন। ছিনিয়ে এনেছেন বাংলাদেশের স্বাধীনতা। জিয়াউর রহমান বাংলাদেশের সেনাবাহিনীর প্রধান ছিলেন। অত্যন্ত জনপ্রিয় রাজনীতিক ছিলেন। ছিলেন সার্কের স্বপ্নদ্রষ্টা। বাংলাদেশে তাঁর হাত দিয়েই গণতন্ত্র প্রতিষ্ঠিত হয়েছে। সাংবাদিক ও সংবাদপত্রের স্বাধীনতাও তিনিই ফিরিয়ে দিয়েছিলেন। পৃথিবীর ইতিহাসে তাঁর মতো নেতা বিরল।\n', 'তারেক রহমান বলেন, ১৯৭৮ সালের মে মাসে জিয়াউর রহমান ১৯ দফা কর্মসূচি ঘোষণা করেন। ওই কর্মসূচির ওপর জনগণের আস্থা আছে কি না তা যাচাইয়ে ৩০ মে গণভোট হয়। কর্মসূচির প্রতি সমর্থন জানিয়ে ৯৮.৮৮ শতাংশ ভোট পড়ে।\n', 'তারেক বলেন, জিয়াউর রহমান সামরিক আইন ও ইনডেমনিটি অধ্যাদেশ জারি করেননি। ১৯৭৫ সালের ১৫ আগস্ট সামরিক আইন ও ২৬ সেপ্টেম্বর ইনডেমনিটি অধ্যাদেশ জারি করেন মোশতাক। জিয়াউর রহমান রাষ্ট্রপতি হওয়ার পর সামরিক আইন প্রত্যাহার করেছিলেন। তিনি দালাল আইন বাতিল করেননি।\n', 'সরকারের মনি্ত্রসভার সদস্য হাসানুল হক ইনু ও রাশেদ খান মেননের ভূমিকারও সমালোচনা করেন তারেক রহমান।\n', 'সভায় অন্যদের মধ্যে বক্তব্য দেন বিএনপির মানবাধিকারবিষয়ক সম্পাদক ব্যারিস্টার নাসিরুদ্দিন আহমেদ অসীম, আন্তর্জাতিক বিষয়ক সম্পাদক মাহিদুর রহমান, নির্বাহী কমিটির সদস্য ব্যারিস্টার নওশাদ জমীর, বাংলাদেশ জাতীয়তাবাদী আইনজীবী ফোরামের অ্যাসিস্ট্যান্ট সেক্রেটারি ব্যারিস্টার মীর হেলাল, যুক্তরাজ্য বিএনপির সাবেক আহ্বায়ক এম এ মালেক, সাবেক সম্পাদক ব্যারিস্টার এম এ সালাম ও আব্দুল হামিদ চৌধুরী।\n', '\n', '\ufeffসাতক্ষীরায় নৌকা মার্কায় ভোট চাইলেন ওসি\n', '\n', '‘আমি প্রশাসনের পক্ষ থেকে আপনাদের একটি কথা বলতে চাই, আপনারা আগামী একাদশ জাতীয় সংসদ নির্বাচনে স্বাধীনতার সপক্ষের শক্তিকে ভোট দেবেন, নৌকা মার্কায় ভোট দেবেন।’ সাতক্ষীরার কলারোয়া থানার ভারপ্রাপ্ত কর্মকর্তা (ওসি) মারুফ আহমেদ গত বৃহস্পতিবার এক অনুষ্ঠানে এ কথা বলেছেন বলে জানা গেছে। তাঁর এ বক্তব্যের ভিডিও সামাজিক যোগাযোগমাধ্যমে ছড়িয়ে পড়ার পর এ নিয়ে সমালোচনা হচ্ছে।\n', '\n', 'এ বিষয়ে জানতে চাইলে ওসি মারুফ আহমেদ গতকাল শুক্রবার প্রথম আলোর কাছে দাবি করেন, তাঁর বক্তব্য সম্পাদনার মাধ্যমে বিকৃত করে ছেড়ে দেওয়া হয়েছে।\n', '\n', 'তবে জেলা রিটার্নিং কর্মকর্তা ও জেলা প্রশাসক (ডিসি) এস এম মোস্তফা কামাল জানান, ওসি মারুফের বিরুদ্ধে ব্যবস্থা নেওয়ার জন্য পুলিশ সুপারকে (এসপি) জানানো হয়েছে।\n', '\n', 'ডিসির সুপারিশের বিষয়টি নিশ্চিত করে এসপি মো. সাজ্জাদুর রহমান বলেন, ওসি মারুফ যে বক্তব্য দিয়েছেন, সেটা তাঁর ব্যক্তিগত বিষয়। এটি পুলিশ বিভাগের মত নয়। তদন্ত করে তাঁর বিরুদ্ধে ব্যবস্থা নেওয়া হবে।\n', '\n', 'জানা গেছে, বৃহস্পতিবার বিকেলে কলারোয়া উপজেলার জি কে এম কে পাইলট মাধ্যমিক বিদ্যালয় মাঠে শারীরিক কসরত প্রদর্শনীর আয়োজন করে শিল্পকলা একাডেমি। অনুষ্ঠানে বিশেষ অতিথি হিসেবে বক্তব্য দেন ওসি মারুফ আহমেদ। বক্তব্যের একপর্যায়ে তিনি ‘শেখ হাসিনাকে আমাদের সভানেত্রী’ উল্লেখ করে বলেন, ‘শেখ হাসিনার হাতকে শক্তিশালী করার জন্য আপনার একটি ভোট অতি মূল্যবান। আপনার ভোটটি সযত্নে সুযোগ্য জায়গায় দিয়ে আপনার অবস্থান জানান দেবেন।’ তিনি আরও বলেন, ‘আগামীতে সরকারের এই উন্নয়নের ধারা যাতে অব্যাহত থাকে, এ জন্য আপনার সহযোগিতা একান্ত কাম্য।’\n', '\n', 'অনুষ্ঠানে উপস্থিত ছিলেন সাতক্ষীরা-১ (তালা-কলারোয়া) আসনে নৌকা প্রতীকের প্রার্থী জেলা ওয়ার্কার্স পার্টির সভাপতি মুস্তফা লুৎফুল্লাহ, কলারোয়া উপজেলা পরিষদের চেয়ারম্যান ও উপজেলা আওয়ামী লীগের সভাপতি ফিরোজ আহম্মেদ, সাতক্ষীরা জেলা শিল্পকলা একাডেমির সদস্যসচিব মোশফিকুর রহমানসহ আওয়ামী লীগের নেতা-কর্মীরা।\n', '\n', 'ওই আসনে বিএনপির প্রার্থী হাবিবুল ইসলাম বলেন, সরকারি কর্মচারী ওসি মারুফ এভাবে কোনো দলের পক্ষে ভোট চাইতে পারেন না। নৌকায় ভোট চেয়ে তিনি নির্বাচনী আচরণবিধি লঙ্ঘন করেছেন। ওসির নেতৃত্বে আওয়ামী লীগের নেতা-কর্মীরা গত তিন দিন বিএনপির নেতা-কর্মীদের বাড়িতে হামলা চালিয়েছেন বলে অভিযোগ করেন তিনি। ওসিকে প্রত্যাহারের দাবিতে নির্বাচন কমিশনে তিনি লিখিত অভিযোগ জমা দিয়েছেন।\n', '\n', 'বিএনপিকে বর্জনের রাজনীতি বন্ধ করতে বললেন নাসিম\n', '\n', '\n', 'বিএনপিকে বর্জনের রাজনীতি বন্ধ করে সংসদে যাওয়ার আহ্বান জানিয়ে আওয়ামী লীগের সভাপতিমণ্ডলীর সদস্য মোহাম্মদ নাসিম বলেছেন, ‘বিরোধী দলবিহীন বাংলাদেশ আমরা চাই না।’\n', '\n', 'আজ সোমবার সকালে রাজধানীতে এক আলোচনা সভায় তিনি এসব কথা বলেন। বঙ্গবন্ধু একাডেমি এ সভার আয়োজন করে।\n', '\n', 'মোহাম্মদ নাসিম বলেন, ‘আওয়ামী লীগ গণতন্ত্রে বিশ্বাসী, সরকার চায় বিএনপি সংসদে আসুক। বিএনপি সংসদে না এলে বিলীন হয়ে যাবে।’ \n', '\n', 'সাবেক এই স্বাস্থ্যমন্ত্রী বলেন, ‘বর্জনের রাজনীতি থেকে বেরিয়ে আসেন। এখনো সময় আছে। সংসদে যোগদান করে আটজন হলেও কথা বলেন। গলায় যদি শক্তি থাকে, আশিজনের মতো কথা বলেন।’\n', '\n', 'তিনি আরো বলেন, ‘যদি সাহস থাকে, শক্তি অর্জন করতে পারেন তাহলে বিরোধী দলের রাজনীতি করুন, শক্তিশালী হয়ে কাজ করুন। এটা আমরা চাই।’\n', '\n', 'মোহাম্মদ নাসিম বলেন, বর্জনের রাজনীতি করতে করতে বিএনপিকে এখন জনগণই বর্জন করেছে। \n', '\n', 'এ ছাড়াও সন্ত্রাস আর ষড়যন্ত্রের রাজনীতি বন্ধ করে, পরিচ্ছন্ন রাজনীতি করতে বিএনপির প্রতি আহ্বান জানান তিনি।', 'ওবায়দুল কাদেরকে দেখতে হাসপাতালে মাশরাফি\n', '\n', '\n', 'সড়ক পরিবহন ও সেতুমন্ত্রী এবং আওয়ামী লীগের সাধারণ সম্পাদক ওবায়দুল কাদের গতকাল হঠাৎ অসুস্থ হয়ে রাজধানীর বঙ্গবন্ধু শেখ মুজিব মেডিকেল বিশ্ববিদ্যালয় (বিএসএমএমইউ) হাসপাতালে আছেন। প্রধানমন্ত্রী শেখ হাসিনা এবং রাষ্ট্রপতি আব্দুল হামিদসহ অনেক নেতাকর্মী হাসপাতালে গিয়েছেন তাকে দেখতে। বসে থাকেননি জাতীয় ওয়ানডে দলের অধিনায়ক। নড়াইল-২ আসনের সাংসদ মাশরাফি রবিবার রাতে বিএসএমএমইউতে গিয়ে ওবায়দুল কাদেরকে দেখে আসেন।\n', '\n', 'গতকাল রাত সোয়া ৯টার দিকে হাসপাতালে পৌঁছান ম্যাশ। এরপর তিনি বঙ্গবন্ধু শেখ মুজিব মেডিকেল বিশ্ববিদ্যালয় (বিএসএমএমইউ) হাসপাতালের করোনারি কেয়ার ইউনিটে (সিসিইউ) চিকিৎসাধীন দলের সাধারণ সম্পাদকের সঙ্গে দেখা করতে উঠে যান।\n', '\n', 'এদিকে ওবায়দুল কাদের এনজিওগ্রাম সম্পন্ন হয়েছে। তার হার্টে ৩টি ব্লক ধরা পড়েছে। এর মধ্যে একটিতে রিং পরানো হয়েছে। তার শারিরীক অবস্থা এখন অপেক্ষাকৃত ভালো। আজ সোমবার প্রখ্যাত হৃদরোগ সার্জন দেবি শেঠি বাংলাদেশে এসে ওবায়দুল কাদেরকে দেখে গেছেন। তার পরামর্শে সেতুমন্ত্রীকে সিঙ্গাপুর নেওয়ার প্রস্তুতি চলছে।\n', '\n', 'উল্লেখ্য, গত ৩০ ডিসেম্বর অনুষ্ঠিত একাদশ জাতীয় সংসদ নির্বাচনে নড়াইল-২ আসন থেকে আওয়ামী লীগের সংসদ সদস্য নির্বাচিত হন মাশরাফি। তার আগে ১১ নভেম্বর ক্ষমতাসীন দলটির ধানমন্ডি কার্যালয়ে গিয়ে দলটির সাধারণ সম্পাদক ওবায়দুল কাদেরের কাছ থেকে মনোনয়ন ফরম গ্রহণ করেন বাংলাদেশ ক্রিকেট দলের হয়ে ৩৬টি টেস্ট ও ২০৯টি ওয়ানডে খেলা এই তারকা।', 'শেখ হাসিনার অধীনে নির্বাচন করবেন না, ফরমও নেননি\n', '\n', 'একাদশ জাতীয় সংসদ নির্বাচনে অংশ নিচ্ছেন না বিএনপির জ্যেষ্ঠ যুগ্ম মহাসচিব রুহুল কবির রিজভী। অথচ তিনি সবসময়ই গণমাধ্যমে বিএনপির হয়ে সরব ছিলেন।\n', '\n', '১২ নভেম্বর থেকে হাজার হাজার সংসদ সদস্যের মনোনয়ন প্রত্যাশীর মাঝে মনোনয়ন ফরম বিক্রি ও জমার ক্ষেত্রে দায়িত্ব পালন করে গেলেও তিনি নিজে মনোনয়ন ফরম সংগ্রহ করেননি।\n', '\n', 'কেন নির্বাচন করছেন না এমন প্রশ্নে গণমাধ্যমকে রুহুল কবির রিজভী বলেন, শেখ হাসিনার অধীনে নির্বাচনে অংশ গ্রহণ করবো না আমি। এটি আমার ব্যক্তিগত সিদ্ধান্ত। দলীয় কোনো বিষয় নয়।\n', '\n', 'তিনি প্রধানমন্ত্রী শেখ হাসিনার অধীনে কোনো নিরপেক্ষ নির্বাচন হবে মনে করেন না। তবে যদি নিরপেক্ষ সহায়ক সরকার দেয়া হতো তাহলে নির্বাচন করতেন বলে জানান। কিন্তু তা দিবে না এই সরকার।\n', '\n', 'রুহুল কবির রিজভী বিএনপির একজন ত্যাগী নেতা হিসেবে পরিচিত৷ ১/১১ বিএনপি যখন নেতৃত্বহীন প্রায়, সংস্কারপন্থীদর দ্বারা বিএনপি যখন ভেঙে যাওয়ার পথে এবং বেগম খালেদা জিয়া যখন কারাবন্দি সেসময় নিয়মিত সরব থেকে বিএনপিকে চাঙ্গা রাখেন।\n', '\n', 'ছাত্রজীবনে রাকসুর নির্বাচিত ভিপি ছিলেন রিজভী। ছাত্রদলের ভারপ্রাপ্ত এবং পরে নির্বাচিত সভাপতি ছিলেন।\n', '\n', 'বর্তমানে বিএনপির মুখপাত্র হিসেবে দায়িত্ব পালন করা রিজভী আহমেদ বিএনপির ভারপ্রাপ্ত চেয়ারম্যান তারেক রহমানের অত্যন্ত বিশ্বস্ত নেতা হিসেবে পরিচিত।\n', '\n', 'একাদশ জাতীয় সংসদ নির্বাচনের মনোনয়ন ফরম কিনে ইতোমধ্যে জমা দিয়েছেন বিএনপি মহাসচিব মির্জা ফখরুল ইসলাম আলমগীর। এছাড়া স্থায়ী কমিটির প্রায় সবাই এর মধ্যে মনোনয়ন ফরম নিয়েছেন।\n', '\n', 'কারাবন্দি বেগম খালেদা জিয়ার পক্ষেও তিনটি মনোনয়ন ফরম সংগ্রহ করা হয়েছে। ফেনী-১, বগুড়া-৬ ও বগুড়া ৭ এর মনোনয়ন ফরম কেনা হয়েছে খালেদা জিয়ার জন্য।\n', '\n', 'তবে তারেক রহমানের জন্য কোনো মনোনয়ন ফরম সংগ্রহ করা হয়নি। বর্তমানে তারেক রহমান লন্ডনে অবস্থান করছেন।', 'বিএনপি পুনর্গঠনের কাজ চলছে : ফখরুল\n', '\n', 'দল পুনর্গঠনের কাজ চলছে জানিয়ে বিএনপি মহাসচিব মির্জা ফখরুল ইসলাম আলমগীর বলেছেন, গণতন্ত্র ও গণতন্ত্রের মানসকন্যা কারান্তরীণ খালেদা জিয়াসহ সকল রাজবন্দীদের মুক্তি এবং সাধারণ মানুষের জানমালের নিরাপত্তার জন্য বিএনপি শান্তিপূর্ণ আন্দোলন করে যাচ্ছে। বর্তমানে দল পুনর্গঠনের কাজ চলছে। এরপর দেশের জনগণকে সঙ্গে নিয়ে সংগ্রাম করে এই ফ্যাসিবাদী ও স্বৈরাচারী সরকারকে উৎখাত করা হবে।\n', '\n', 'শনিবার দলের প্রয়াত মহাসচিব খোন্দকার দেলোয়ার হোসেনের ৮ম মৃত্যুবার্ষিকী উপলক্ষে আয়োজিত এক অনুষ্ঠানে যোগদান শেষে সাংবাদিকদের প্রশ্নের উত্তরে মির্জা ফখরুল এসব কথা বলেন।\n', '\n', 'মানিকগঞ্জের ঘিওর উপজেলার পাঁচুরিয়ায় বর্ষীয়ান রাজনীতিক, ভাষা সৈনিক দেলোয়ার হোসেনের গ্রামের বাড়িতে এ দোয়া মাহফিলের আয়োজন করা হয়। এর আগে প্রয়াত মহাসচিবের কবর জিয়ারত করেন ফখরুলসহ বিভিন্ন নেতারা।\n', '\n', 'তিনি বলেন, দেশনেত্রী খালেদা জিয়া বিনা অপরাধে কারাভোগ করছেন। তাকে রাজনৈতিক কারণে জেলে আটকে রাখা হয়েছে।\n', '\n', 'মির্জা ফখরুল বলেন, বিএনপির প্রয়াত মহাসচিব অ্যাডভোকেট খোন্দকার দেলোয়ার হোসেন একজন বরেণ্য রাজনীতিবিদ। দৃঢ়তা, অটুট মনোবল এবং ব্যক্তিত্বে তিনি ছিলেন অনন্য উচ্চতার একজন ব্যতিক্রমী রাজনীতিবিদ।\n', '\n', '‘ভাষা আন্দোলন থেকে শুরু করে স্বাধীনতা, গণতন্ত্র ও জনগণের মুক্তির সংগ্রামে তিনি অসামান্য অবদান রেখেছেন। ১/১১-তে দেশের এক চরম রাজনৈতিক ক্রান্তিকালে বিএনপি মহাসচিবের দায়িত্ব্ব কাঁধে নিয়ে তিনি দলের বিরুদ্ধে চক্রান্ত রুখে দিতে যোগ্য নেতৃত্বের স্বাক্ষর রেখেছিলেন। স্বৈরাচারের কবল থেকে গণতন্ত্র উত্তরণের প্রত্যেকটি আন্দোলন সংগ্রামে খোন্দকার দেলোয়ার হোসেন এর অবদান দল ও দেশবাসী চিরদিন শ্রদ্ধাভরে স্মরণ করবে।’\n', '\n', '২০১১ সালের ১৬ মার্চ সিঙ্গাপুরের একটি হাসপাতালে মারা যান চিকিৎসাধীন খোন্দকার দেলোয়ার হোসেন। ১৯৩৩ সালের ১ ফেব্রুয়ারি ঘিওরের পাঁচুরিয়ায় জন্ম নেয়া খোন্দকার দেলোয়ার ঢাকা বিশ্ববিদ্যালয় থেকে স্নাতক ও স্নাতকোত্তর করেন।\n', '\n', 'ভাষা আন্দোলনে সক্রিয় ভূমিকা পালনের জন্য তাকে একুশে পদকে ভূষিত করা হয়। মানিকগঞ্জ-১ আসন থেকে দ্বিতীয়, পঞ্চম, ষষ্ঠ, সপ্তম, অষ্টম জাতীয় সংসদ নির্বাচনে সংসদ সদস্য নির্বাচিত হন বিএনপির সাবেক এই সংসদ সদস্য।\n', '\n', 'এ সময় বিএনপির যুগ্ম মহাসচিব মোয়াজ্জেম হোসেন আলাল, যুগ্ম মহাসচিব ও সুপ্রিম কোর্ট আইনজীবী সমিতির নবনির্বাচিত সাধারণ সম্পাদক ব্যারিস্টার মাহবুব উদ্দিন খোকন, প্রয়াত মহাসচিবের ছেলে খোন্দকার আকবর হোসেন বাবলু ও খোন্দকার আকতার হামিদ ডাবলুসহ কেন্দ্রীয় ও স্থানীয় নেতা ছিলেন।\n', '\n', '\n', '\ufeffসংরক্ষিত আসনের জন্য ছুটছেন নায়িকারা\n', 'একাদশ জাতীয় সংসদের সংরক্ষিত নারী আসনে গতকাল শুক্রবার পর্যন্ত আওয়ামী লীগের মনোনয়ন ফরম বিক্রি হয়েছে ১ হাজার ৫১০টি। সে হিসাবে গড়ে একটি আসনের জন্য মনোনয়ন ফরম কিনেছেন ৩৫ জন। ১৫ জানুয়ারি মনোনয়ন ফরম বিক্রি শুরু হওয়ার পর থেকে প্রতিদিনই রাজধানীর ধানমন্ডিতে দলের সভাপতির রাজনৈতিক কার্যালয়ে ভিড় করছেন মনোনয়নপ্রত্যাশী নারীরা।\n', '\n', ' এবার দলের মনোনয়নপ্রত্যাশীদের মধ্যে রয়েছেন চলচ্চিত্র ও টিভি পর্দার ১৫ জন নায়িকা। তাঁদের কেউ কেউ একাদশ জাতীয় সংসদ নির্বাচনে আওয়ামী লীগের মনোনয়ন চেয়ে বঞ্চিত হয়েছেন। তবে নৌকার প্রচারে তাঁরা সরব ছিলেন। নারী সাংসদ হয়ে রাজনীতিতে ভূমিকা রাখতে চান তাঁরা।\n', '\n', 'আওয়ামী লীগের দপ্তর থেকে জানানো হয়েছে, বিক্রি হওয়া ১ হাজার ৫১০টি ফরমের মধ্যে গতকাল পর্যন্ত জমা পড়েছে ১ হাজার ৪১৫টি।\n', '\n', 'বাংলাদেশের ৩৫০ আসনের জাতীয় সংসদে ৫০টি আসন নারীদের জন্য সংরক্ষিত। ৩০০ আসনে সরাসরি ভোট হলেও সংরক্ষিত আসন বণ্টন হয় ভোটে জয়ী দলগুলোর আসনসংখ্যার অনুপাতে। এ পদ্ধতিতে এবার আওয়ামী লীগ ৪৩ আসন পেতে পারে।\n', '\n', 'একাদশ জাতীয় নির্বাচনের আগে ৩০০ আসনে সরাসরি নির্বাচনের জন্য আওয়ামী লীগের মনোনয়ন ফরম কিনেছিলেন ৪ হাজার ২৩ জন। গড়ে প্রতিটি আসনের জন্য ফরম কিনেছিলেন ১৩ জন। সরাসরি আসনের সংখ্যার অনুপাতে সংরক্ষিত নারী আসনে দলটির ফরম বিক্রি হয়েছে বেশি।\n', '\n', 'জানতে চাইলে সাবেক তত্ত্বাবধায়ক সরকারের উপদেষ্টা সুলতানা কামাল প্রথম আলোকে বলেন, ক্ষমতাকেন্দ্রিক রাজনৈতিক সংস্কৃতির কারণেই সবাই ক্ষমতার কাছাকাছি থাকতে চান। সবকিছু পাওয়ার আকাঙ্ক্ষা, ক্ষমতার সুযোগ-সুবিধা নিতেই আগ্রহ বাড়ছে। তবে যাঁরা দীর্ঘদিন ধরে রাজনীতির সঙ্গে যুক্ত এবং দেশ পরিচালনায় কার্যকর ভূমিকা রাখতে পারবেন, তাঁদের সংসদে যাওয়া উচিত বলে মনে করেন তিনি। \n', '\n', 'ছুটছেন পর্দার নায়িকারা\n', '\n', 'মনোনয়ন ফরম বিক্রি শুরুর পর থেকে আওয়ামী লীগের ধানমন্ডির কার্যালয়ে টেলিভিশন-সিনেমা জগতের তারকারা ভিড় জমাচ্ছেন। কর্মী-সমর্থকদের মধ্যেও তারকাদের নিয়ে আগ্রহ রয়েছে। পর্দায় দেখা নায়িকাদের সামনে পেয়ে ছবি তোলায় ব্যস্ত হয়ে পড়েন অনেকে।\n', '\n', 'আওয়ামী লীগ সূত্র জানায়, দলটির সংরক্ষিত নারী সংসদ সদস্য হতে ষাটের দশকে রুপালি পর্দা কাঁপানো নায়িকাদের সঙ্গে প্রতিযোগিতায় আছেন হালের কয়েকজনও। আছেন নব্বই দশকের জনপ্রিয় টিভি নায়িকারাও। ইতিমধ্যেই মনোনয়ন ফরম সংগ্রহ করেছেন সুজাতা, সারাহ বেগম কবরী, ফাল্গুনী হামিদ, অঞ্জনা, দিলারা, মৌসুমী, অরুণা বিশ্বাস, রোকেয়া প্রাচী, শমী কায়সার, শাহনূর, অপু বিশ্বাস, তারিন জাহান ও জ্যোতিকা জ্যোতি। অভিনয়ের পাশাপাশি জাতীয় সংসদে কার্যকর অবদান রাখতে চান তাঁরা।\n', '\n', 'আওয়ামী লীগের নেতারা বলছেন, বিনোদন জগতের জনপ্রিয়তাকে পুঁজি করে তারকাদের মধ্য থেকে কয়েকজন জাতীয় সংসদ নির্বাচনে প্রার্থী হতে চেয়েছিলেন। কিন্তু শেষ পর্যন্ত চেষ্টা-তদবির করেও নৌকায় ঠাঁই হয়নি তাঁদের। তবে দলের সর্বোচ্চ পর্যায়ের নির্দেশে নির্বাচনী প্রচারে সক্রিয় ছিলেন তাঁরা। নৌকার প্রার্থীদের পক্ষে ভোট চেয়েছেন তারকারা। তাঁদের মধ্য থেকে এখন নারী সাংসদ হতে চেষ্টা করছেন কেউ কেউ।\n', '\n', 'সারাহ বেগম কবরী অভিনয় থেকে সরাসরি রাজনীতিতে নাম লেখান ২০০৮ সালে নবম জাতীয় সংসদ নির্বাচনে। নারায়ণগঞ্জ-৪ আসন থেকে তিনি সাংসদ নির্বাচিত হন। ‘চলচ্চিত্রের মিষ্টি মেয়ে’খ্যাত অভিনেত্রী ও রাজনীতিবিদ কবরী এবার ঢাকা-১৭ থেকে মনোনয়ন চেয়ে পাননি। এখন নারী সাংসদ হতে মনোনয়ন ফরম তুলেছেন কবরী।\n', '\n', 'দশম সংসদের সংরক্ষিত নারী আসনের জন্য মনোনয়ন চেয়েও পাননি রোকেয়া প্রাচী। এবার ফেনী-৩ আসনের মনোনয়ন চেয়েও হতাশ হতে হয়েছে তাঁকে। এখন নারী সাংসদ হতে ফরম নিয়েছেন বাংলাদেশ মহিলা আওয়ামী লীগের এই সাংস্কৃতিক সম্পাদক। তাঁর মতোই ফেনী-৩ আসনে আরেক মনোনয়নপ্রত্যাশী ছিলেন গত শতকের আশি ও নব্বইয়ের দশকের জনপ্রিয় অভিনয়শিল্পী শমী কায়সার। শহীদ বুদ্ধিজীবী শহীদুল্লা কায়সারের মেয়ে এবার নেমেছেন নারী সাংসদের দৌড়ে।\n', '\n', 'ঢাকা-১০ আসন থেকে আওয়ামী লীগের হয়ে মনোনয়ন ফরম সংগ্রহ করেছিলেন অভিনয়শিল্পী তারিন। মনোনয়ন না পেলেও নারী সাংসদ হওয়ার ব্যাপারে আশাবাদী তিনি। ময়মনসিংহ-৩ আসন থেকে দলীয় মনোনয়ন না পেলেও এবার নারী সাংসদ হতে ছুটছেন জ্যোতিকা জ্যোতি।\n', '\n', 'শমী কায়সার প্রথম আলোকে বলেন, পারিবারিকভাবেই আওয়ামী রাজনীতির চর্চা করছেন। সংসদে যেতে পারলে বড় পরিসরে কাজ করার সুযোগ পাওয়া যাবে। তাই সাংসদ হতে চান তিনি। বিভিন্ন খাতের মানুষের রাজনীতিতে আসাটাও ইতিবাচক হিসেবে দেখছেন তিনি।\n', '\ufeffপছন্দের প্রার্থীর বাইরে গেলে বারোটা বাজবে\n', '\n', 'জয়পুরহাটের আক্কেলপুর উপজেলা পরিষদ নির্বাচনে স্থানীয় সাংসদ আবু সাঈদ আল মাহমুদ স্বপনের পছন্দের প্রার্থীর বিরুদ্ধে কেউ অবস্থান নিলে তাঁর বারোটা বাজানো হবে। দলীয় নেতা-কর্মীদের এই হুঁশিয়ারি দিয়েছেন উপজেলা আওয়ামী লীগের সাধারণ সম্পাদক ও পৌর মেয়র গোলাম মাহফুজ চৌধুরী ওরফে অবসর।\n', '\n', 'গতকাল রোববার বিকেলে উপজেলার গোপিনাথপুর উচ্চবিদ্যালয় মাঠে জাতীয় সংসদ নির্বাচনোত্তর ধন্যবাদ জ্ঞাপন অনুষ্ঠানে এই হুঁশিয়ারি দেন গোলাম মাহফুজ। তিনি বলেন, সংসদ নির্বাচনে বিএনপির প্রার্থীকে কিছু জায়গায় পোস্টার ও গণসংযোগ করতে দেওয়া হয়েছিল। কিন্তু উপজেলা পরিষদ নির্বাচনে বিএনপির প্রার্থীকে সেই সুযোগ দেওয়া হবে না। কাজেই উপজেলা নির্বাচনে দলীয় প্রার্থীরা সহজেই বিজয়ী হবেন। একইভাবে ইউনিয়ন পরিষদ (ইউপি) নির্বাচনেও চেয়ারম্যান ও সদস্য পদে দলীয় প্রার্থীকে জয়লাভ করাতে হবে।\n', '\n', 'গোপিনাথপুর ইউনিয়ন আওয়ামী লীগের সভাপতি আল-ইসরাইলের সভাপতিত্বে অনুষ্ঠানে আরও বক্তব্য দেন উপজেলা আওয়ামী লীগের সভাপতি ও উপজেলা পরিষদ নির্বাচনে সম্ভাব্য চেয়ারম্যান প্রার্থী মোকছেদ আলী মাস্টার, উপজেলা পরিষদের নারী ভাইস চেয়ারম্যান আছিয়া খানম, আক্কেলপুর সরকারি মুজিবর রহমান (এমআর) ডিগ্রি কলেজের অধ্যক্ষ মোকছেদ আলী।\n', '\n', 'অনুষ্ঠানের অর্ধেকেরও বেশি সময় ধরে বক্তব্য দেন গোলাম মাহফুজ চৌধুরী। তিনি বলেন, আবদুস সালাম আকন্দ উপজেলা নির্বাচনে চেয়ারম্যান পদে দলীয় মনোনয়ন চেয়ে পোস্টার সাঁটিয়েছেন। তিনি দোয়া চাচ্ছেন। দলের কিছু নেতা-কর্মী সালাম আকন্দের পক্ষ নিয়ে ফেসবুকে পোস্ট দিচ্ছেন। এসব পোস্টে দলের কেউ যদি লাইক দেন ও মন্তব্য করেন, তাহলে তাঁর বিরুদ্ধে ব্যবস্থা নেওয়া হবে।\n', '\n', 'মোকছেদ আলীকে দলীয় চেয়ারম্যান প্রার্থী দাবি করে মাহফুজ বলেন, ‘সাংসদ একাধিক সভা-সমাবেশে তাঁকে উপজেলা চেয়ারম্যান প্রার্থী হিসেবে ঘোষণা দিয়েছেন। তারপরও দলের কিছু নেতা-কর্মী গোপনে সালাম আকন্দের পক্ষ নিয়ে মাতামাতি করছেন। আমি সেসব নেতা-কর্মীকে সতর্ক করছি। উপজেলা আওয়ামী লীগের ৬৭ সদস্যের কমিটির একজনও সালাম আকন্দের পক্ষ নেবেন না।’\n', '\n', 'মাহফুজ চৌধুরী বলেন, ‘জাতীয় সংসদ নির্বাচনে সভা-সমাবেশে বলেছিলাম, বিএনপির নেতা-কর্মীদের ঘরের ভেতর থেকে বাইরে বের হতে দেব না। যা বলেছিলাম, তার চেয়ে বেশি হয়ে গেছে। আমি নিজের নিরাপত্তার জন্য শটগানসহ একজন গানম্যান পাচ্ছি। আবার নিজে পিস্তলের জন্য আবেদন করেছি। শিগগিরই গানম্যান ও পিস্তল বরাদ্দ পেয়ে যাব। তখন আমার ও গানম্যানের কাছে দুটি অস্ত্র থাকবে। যখন একজনের কাছে দুটি অস্ত্র থাকবে, তখন কি তাঁর আর ভয় থাকবে?’\n', 'খালেদা জিয়া কি নির্বাচনে অংশগ্রহণ করতে পারবেন?\n', '\n', '\n', 'আসন্ন একাদশ সংসদ নির্বাচনে বিএনপি চেয়ারপারসন খালেদা জিয়ার জন্য তিনটি আসনে (ফেনী-১, বগুড়া-৬, বগুড়া-৭) মনোনয়নপত্র সংগ্রহ করা হয়েছে। আজ সোমবার বেলা ১১টার দিকে রাজধানীর নয়াপল্টনে দলের কেন্দ্রীয় কার্যালয় থেকে খালেদার জন্য ৩টি মনোনয়নপত্র কেনা হয়। \n', '\n', 'কিন্তু দুর্নীতি মামলায় দণ্ডপ্রাপ্ত বিএনপি চেয়ারপারসন বেগম খালেদা জিয়ার নির্বাচনে অংশগ্রহণ নিয়ে চলছে আইনি বিতর্ক। তার আইনজীবীরা বলছেন, দণ্ডপ্রাপ্ত হলেও তিনি নির্বাচনে অংশ নিতে পারবেন। আর সংবিধান বিশেষজ্ঞ শফিক আহমেদের মতে, দণ্ড স্থগিত না হওয়ায় তিনি জাতীয় নির্বাচনের জন্য অযোগ্য।\n', '\n', 'নয় মাস ধরে কারাগারে বেগম খালেদা জিয়া। এতিমখানা দুর্নীতি মামলায় উচ্চ আদালতে বেগম জিয়ার দণ্ড বাতিল হয়নি উল্টো সাজা বেড়েছে ১০ বছরে। চ্যারিটেবল ট্রাস্ট দুর্নীতি মামলায়ও বেগম জিয়ার সাজা হয়েছে ৭ বছর।\n', '\n', 'সাংবিধানিকভাবে নৈতিকস্খলনের দায়ে দুই বছরের বেশি দণ্ড হলেই তিনি নির্বাচনে অযোগ্য। তবে দণ্ড স্থগিত ও দণ্ডের বিরুদ্ধে আপিল বিচারাধীন থাকা অবস্থায় নির্বাচনে অংশ নেয়ার নজির রয়েছে।\n', '\n', 'কিন্তু বেগম জিয়ার আইনজীবীরা দণ্ডের বিরুদ্ধে আপিল বা সাজা স্থগিত চেয়ে এখনো আবেদন করেননি।\n', '\n', 'এমতাবস্থায় সোমবার তিনটি আসন থেকে মনোনয়পত্র তুলেছেন কারাবন্দি বেগম জিয়া। দলটির দাবি, ৩০ ডিসেম্বরের নির্বাচনে লড়তে তার আইনি কোনো বাধা নেই।\n', '\n', 'বিএনপির আইনসম্পাদক ব্যারিস্টার কায়সার কামাল বলেন, ‘খালেদা জিয়া আইনগতভাবে নির্বাচনে অংশগ্রহণ করতে পারবে যদি আইন তার নিজস্ব গতিতে চলে।’\n', '\n', 'বেগম জিয়ার আইনজীবীর এমন যুক্তি আইনে টিকবে না বলে মনে করেন সিনিয়র আইনজীবী শফিক আহমেদ। সংবিধান সামনে রেখে নির্দ্বিধায় তিনি বলেন, এ পর্যায়ে বেগম জিয়া এমপি পদে নির্বাচনের অযোগ্য।\n', '\n', 'একই মত আওয়ামী লীগের মনোনয়নপত্র নেয়া সাবেক বিএনপি নেতা ব্যারিস্টার নাজমুল হুদার বিষয়েও। কারণ দুর্নীতি মামলায় দণ্ড স্থগিত না হওয়ায় তিনিও সাংবিধানিকভাবে নির্বাচনে অযোগ্য।', '\ufeffবিপর্যয় কাটানোর পথ ঠিক করতে পারেনি বিএনপি\n', '\n', 'একাদশ জাতীয় সংসদ নির্বাচনে অভাবনীয় বিপর্যয়ের পর উত্তরণের পথ কী হবে, তা এখনো ঠিক করতে পারেনি বিএনপি। দলীয় প্রধান খালেদা জিয়া প্রায় এক বছর ধরে কারাবন্দী। এ অবস্থায় পুনর্নির্বাচনের দাবিতে আন্দোলনে যাবে, নাকি আপাতত চুপচাপ থেকে দল গোছানোর কাজ করা হবে, সে বিষয়ে সিদ্ধান্ত নিতে পারেনি দলটি।\n', '\n', 'বিএনপির দায়িত্বশীল একাধিক নেতার মতে, ৩০ ডিসেম্বরের একাদশ জাতীয় সংসদ নির্বাচনের সময় দলের নেতৃত্বের ঘাটতি প্রকাশ পেয়েছে। নির্বাচনের পর উদ্ভূত পরিস্থিতিতে দলের নীতিনির্ধারণী পর্যায়ের নেতাদের মধ্যে কিছুটা ঝিমানো ভাব দেখা দিয়েছে। কেন্দ্রীয় নেতাদের কেউ কেউ এ পরিস্থিতিতে নেতৃত্বের পরিবর্তনের বিষয়টি সামনে আনতে চাচ্ছেন।\n', '\n', 'এরই মধ্যে গত বৃহস্পতিবার দলের প্রতিষ্ঠাতা জিয়াউর রহমানের জন্মবার্ষিকীর অনুষ্ঠানে দুই জ্যেষ্ঠ নেতা খন্দকার মোশাররফ হোসেন ও মওদুদ আহমদ ‘ব্যর্থ বলে পরিচিতদের’ সরে দাঁড়িয়ে তরুণদের নেতৃত্বে আনার যে বক্তব্য দিয়েছেন, তা নিয়েও নানা আলোচনার সূত্রপাত হয়েছে। নেতাদের অনেকে বোঝার চেষ্টা করছেন, ‘ব্যর্থ’ হিসেবে কে বা কাদের বুঝিয়েছেন মওদুদ ও মোশাররফ।\n', '\n', 'এ বিষয়ে খন্দকার মোশাররফ হোসেন গতকাল প্রথম আলোকে বলেন, কারা ব্যর্থ, সেটা তো দল পুনর্গঠিত হলে প্রক্রিয়াতেই বেরিয়ে আসবে।\n', '\n', 'মওদুদ আহমদ এ বিষয়ে নতুন করে কোনো কিছু বলতে চাননি। তিনি প্রথম আলোকে বলেন, ‘যা বলার বলে দিয়েছি। আর ব্যাখ্যা করতে চাই না। বলতে গেলেই নানা রকমের কথা উঠবে। এমনিতেই আমরা একটা দুরূহ সময়ের মধ্যে যাচ্ছি। যদি কাউন্সিলের সিদ্ধান্ত হয়, তখন দেখা যাবে।’\n', '\n', 'দলের বিভিন্ন পর্যায়ে কথা বলে জানা গেছে, খন্দকার মোশাররফ ও মওদুদ আহমদের এ বক্তব্যের দলের নীতিনির্ধারণী পর্যায়ের নেতাদের কারও কারও মধ্যে অস্বস্তি সৃষ্টি করেছে। তাঁরা বোঝার চেষ্টা করছেন, হঠাৎ দুই জ্যেষ্ঠ নেতা কেন একসুরে এমন কথা বললেন। এর আগে দলের স্থায়ী কমিটির বৈঠকেও এই দুই নেতা নির্বাচনে প্রত্যাশিত ভূমিকা রাখতে না পারায় জাতীয় ঐক্যফ্রন্টের শীর্ষ নেতৃত্বের সমালোচনা করেন। এ জন্য দলের দায়িত্বশীল একজন নেতাকেও জড়ান।\n', '\n', 'সংশ্লিষ্ট সূত্র জানিয়েছে, এর রেশ ধরে ঐক্যফ্রন্টের সর্বশেষ বৈঠকে যাননি স্টিয়ারিং কমিটিতে বিএনপির তিন সদস্য খন্দকার মোশাররফ হোসেন, মওদুদ আহমদ ও মির্জা ফখরুল ইসলাম আলমগীর। সর্বশেষ মোশাররফ ও মওদুদের বক্তব্য নিয়ে নানা ব্যাখ্যা-বিশ্লেষণ চলছে দলে। এ পরিস্থিতিতে দলের করণীয় নির্ধারণে নীতিনির্ধারণী পর্যায়ে কিছুটা দ্বিধা দেখা দিয়েছে।\n', '\n', 'অবশ্য দুই জ্যেষ্ঠ নেতার বক্তব্য নিয়ে গণমাধ্যমের খবরকে ‘জল্পনা’ বলে মন্তব্য করেন বিএনপির মহাসচিব মির্জা ফখরুল ইসলাম আলমগীর। তিনি প্রথম আলোকে বলেন, যখন কাজ থাকে না, তখন এসব হয় আরকি। এত বড় ভোট ডাকাতি হলো, তা নিয়ে কোনো কথা নেই। মিডিয়া আছে বিএনপিকে আরও কত দুর্বল করা যায়, বিএনপিকে কীভাবে ভাঙা যায়, তা নিয়ে। কিন্তু বিএনপিতে কোনো সমস্যা নেই।\n', '\n', '৩০ ডিসেম্বরের একাদশ সংসদ নির্বাচনকে ‘নজিরবিহীন জালিয়াতির’ ভোট বলে ফলাফল প্রত্যাখ্যান করে বিএনপি। এরপর ঘোষণা দিয়ে দলের নির্বাচিত সাংসদেরা শপথ গ্রহণ থেকেও বিরত আছেন। ৩০ জানুয়ারি নতুন সংসদের অধিবেশন শুরু হবে। ঘরোয়া বক্তৃতা-বিবৃতিতে বিএনপির নেতারা নির্বাচনের কড়া সমালোচনা করলেও এখন পর্যন্ত কোনো কর্মসূচিতে যাননি। ঘুরে দাঁড়ানোর জন্য ইতিমধ্যে দল পুনর্গঠনের কথা আলোচনায় এলেও কবে নাগাদ, কোন প্রক্রিয়ায় এই কার্যক্রম শুরু হবে, তা এখন পর্যন্ত নেওয়া হয়নি।\n', '\n', 'মওদুদ আহমদ মনে করেন, এই মুহূর্তে বিএনপির প্রধান কাজ হবে দলের ক্ষতিগ্রস্ত ব্যক্তিদের পুনর্বাসন করা। কারণ, বিএনপির হাজার হাজার নেতা-কর্মী এখনো জেলে। তাঁদের বের করতে হবে। অনেকে অসহায় ও পঙ্গু হয়ে গেছেন, তাঁদের পাশে দাঁড়াতে হবে। দল করাতে হলে তাঁদের মধ্যে আস্থা ফিরিয়ে আনতে হবে। এরপর ঘুরে দাঁড়াতে হলে অবশ্যই দল পুনর্গঠন করতে হবে। তারপর অন্য কিছু চিন্তা করা যাবে।\n', '\n', 'বিএনপির নীতিনির্ধারণী পর্যায়ের সূত্র বলছে, নির্বাচনের পর এখন বিএনপির কাছে অগ্রাধিকার হচ্ছে কারাবন্দী দলীয় প্রধান খালেদা জিয়াকে মুক্ত করা। তাঁর কারামুক্তির জন্য আইনি পন্থার পাশাপাশি সম্ভাব্য আর কী কী উপায় অবলম্বন করা যেতে পারে, তা নিয়ে দলের উচ্চপর্যায়ে আলোচনা হয়েছে। এর মধ্যে কারামুক্তির জন্য কর্মসূচি ঘোষণা এবং আন্তর্জাতিক মহলে তৎপরতা বৃদ্ধির ওপর জোর দিচ্ছেন নীতিনির্ধারকেরা। তাঁরা মনে করছেন, সরকার শুরু থেকে আইনি প্রক্রিয়ায় খালেদা জিয়ার মুক্তিতে বাধার সৃষ্টি করছে, যা এখনো অব্যাহত আছে।\n', '\n', 'তবে দলের একটি সূত্র বলছে, সরকারের সঙ্গে আলোচনা করে বা ছাড় দিয়ে হলেও তারা খালেদা জিয়াকে কারামুক্ত করতে চান। এ ক্ষেত্রে শপথ গ্রহণ থেকে বিরত থাকা বিএনপির সাংসদদের সংসদে পাঠানোর বিনিময়ে খালেদা জিয়ার কারামুক্তির কথা কেউ কেউ বলছেন। যদিও বিষয়টি পুরোপুরি নির্ভর করছে খালেদা জিয়ার সিদ্ধান্তের ওপর।\n', '\n', 'জানা গেছে, দলের নেতা ও শুভাকাঙ্ক্ষীদের অনেকে একেবারে চুপচাপ না থেকে কর্মসূচি শুরু করার পরামর্শ দিচ্ছেন। শুভাকাঙ্ক্ষীদের কেউ কেউ ৩০ জানুয়ারি একাদশ সংসদের অধিবেশন শুরুর দিন সাদামাটা হলেও একটা কর্মসূচির ঘোষণা দিতে দলের দায়িত্বশীল নেতাদের সঙ্গে কথা বলেছেন।\n', '\n', 'বিএনপির মহাসচিব মির্জা ফখরুল ইসলাম আলমগীর প্রথম আলোকে বলেন, বর্তমান সংকট তো বিএনপির একার ব্যাপার না। এ সমস্যা গোটা জাতির। এক দিনেই এর উত্তরণের পথ ঠিক হয়ে যাবে না। সময় লাগবে, বসতে হবে। আলোচনার প্রক্রিয়া শুরু হয়েছে।\n', '\ufeffহামলা–ভাঙচুর ছড়াল শতাধিক আসনে\n', '\n', 'একাদশ জাতীয় সংসদ নির্বাচন সামনে রেখে প্রতিদ্বন্দ্বী প্রার্থীদের গণসংযোগ ও নির্বাচনী কার্যালয়ে হামলা ও ভাঙচুর অব্যাহত রয়েছে। বিরোধীদলীয় প্রার্থীরাই বেশির ভাগ ক্ষেত্রে এর শিকার হচ্ছেন। গতকাল রাত নয়টা পর্যন্ত অন্তত ৯ জেলার ১৩টি আসনে হামলা–সংঘর্ষ ও ভাঙচুরের ঘটনার খবর পাওয়া গেছে। এ নিয়ে শতাধিক আসনে সংঘাতের ঘটনা ঘটল।\n', '\n', 'দলীয় নেতা–কর্মী, প্রত্যক্ষদর্শী ও পুলিশের কাছ থেকে পাওয়া তথ্যের ভিত্তিতে প্রথম আলোর হিসাব অনুযায়ী নির্বাচনের আনুষ্ঠানিক প্রচারণা শুরুর পর ১১ ডিসেম্বর থেকে ২২ ডিসেম্বর পর্যন্ত ১২ দিনে কমপক্ষে ১৭৫টি হামলা, সংঘাত ও সহিংসতার ঘটনা ঘটেছে। এগুলো হয়েছে মোট ১১৭টি আসনে, বাকি আসনগুলোতে নির্বাচনী সংঘাতের কোনো খবর পাওয়া যায়নি। নিহত হয়েছেন আওয়ামী লীগের দুই নেতা–কর্মী। আহত হয়েছেন বিভিন্ন দলের অন্তত ৫০০ জন। হামলার শিকার হয়েছেন কমপক্ষে ৪০ প্রার্থী।\n', '\n', 'আর গতকাল নির্বাচনী সংঘাতের ঘটনায় আহত হয়েছেন অন্তত ৪৮ জন, যাঁদের প্রায় সবাই বিএনপির নেতা-কর্মী। এ ছাড়া দলটির অন্তত ৫১ নেতা-কর্মীকে গতকাল গ্রেপ্তার করা হয়েছে।\n', '\n', 'সংশ্লিষ্ট এলাকা থেকে প্রথম আলোর নিজস্ব প্রতিবেদক ও প্রতিনিধিদের পাঠানো খবর—\n', '\n', 'চট্টগ্রাম-২ (ফটিকছড়ি) আসনে বিএনপির প্রার্থী মো. আজিম উল্লাহ বাহারের ওপর হামলা হয়েছে। এ ঘটনায় আজিম উল্লাহ বাহার, বিএনপির কেন্দ্রীয় কার্যনির্বাহী কমিটির সদস্য ফয়সল মাহমুদ ফয়জীসহ ১৮ জন আহত হয়েছেন। গতকাল দুপুরে উপজেলার মোহাম্মদ তকিরহাট বাজারে এ হামলার ঘটনা ঘটে। এ ঘটনায় মহাজোট সমর্থিত নৌকার প্রার্থী সৈয়দ নজিবুল বশর মাইজভান্ডারীর দিকে আঙুল তুলেছে বিএনপি। তবে নজিবুল বশর অভিযোগ অস্বীকার করেছেন। এ ছাড়া এ আসনে গণসংযোগ করে ফেরার পথে ইসলামী ফ্রন্টের প্রার্থী সৈয়দ সাইফুদ্দীন আহমদের গাড়িবহরে হামলার ঘটনা ঘটেছে। এতে আহত হন প্রার্থীর নির্বাচনী কর্মকর্তা মহসিন মোহন ও নিরাপত্তাকর্মী সোহেল মিয়াসহ সাতজন।\n', '\n', 'চট্টগ্রাম-৫ (হাটহাজারী) আসনের ধানের শীষের প্রার্থী সৈয়দ মুহাম্মদ ইবরাহিমসহ তিনজন ফতপুর ইউনিয়ন এলাকায় হামলার শিকার হয়েছেন। এতে চিকনদণ্ডী ইউনিয়ন বিএনপির সভাপতি মোহাম্মদ মহসিন ও প্রার্থীকে বহনকারী গাড়ির চালক দীপক আহত হন।\n', '\n', 'কুমিল্লা-১১ আসনে (নাঙ্গলকোট এবং লালমাই ও সদরের একাংশ) আওয়ামী লীগ ও বিএনপির নেতা–কর্মীদের মধ্যে পাল্টাপাল্টি ধাওয়া, দোকানপাট, গাড়ি ও বাড়িঘরে হামলা, ভাঙচুর ও অগ্নিসংযোগের ঘটনা ঘটেছে। গতকাল বিকেল ও সন্ধ্যায় নাঙ্গলকোট উপজেলার বেতাগাঁও ও শ্রীফলিয়া এলাকায় এসব ঘটনা ঘটে। এসব ঘটনায় গুরুতর আহত হয়েছেন তিনজন।\n', '\n', 'যশোর-৩ আসনে বিএনপির প্রার্থী অনিন্দ্য ইসলামের গণসংযোগ থেকে গতকাল চার কর্মীকে সাদাপোশাকের পুলিশ তুলে নিয়ে গেছে বলে অভিযোগ পাওয়া গেছে। এ ছাড়া যশোর শহরের লালদীঘিপাড়ে বিএনপির কার্যালয়ে হামলা করেছে দুর্বৃত্তরা।\n', '\n', 'জয়পুরহাট–১ আসনে (সদর ও পাঁচবিবি) আওয়ামী লীগের প্রার্থীর নির্বাচনী প্রচার কার্যালয়ে ককটেল হামলা করার অভিযোগে মামলা হয়েছে। মামলায় ইউনিয়ন পরিষদের সাবেক দুই চেয়ারম্যান সদর উপজেলা জামায়াত নেতা, বিএনপিসহ ২৪ জনের বিরুদ্ধে মামলা করা হয়েছে। অজ্ঞাত আসামি করা হয়েছে আরও ৪০-৫০ জনকে। সদর থানার পরিদর্শক (তদন্ত) মমিনুল হক জানান, আসামিদের গ্রেপ্তারের চেষ্টা চলছে।\n', '\n', 'শেরপুর-৩ আসনে বিএনপির প্রার্থী মো. মাহমুদুল হকের গণসংযোগে ছাত্রলীগ ও যুবলীগের কর্মীরা হামলা করেছেন বলে সংবাদ সম্মেলনে অভিযোগ করেছেন তিনি।\n', '\n', 'হবিগঞ্জ-৩ আসনে বিএনপির প্রার্থী জি কে গউছ ও তাঁর নেতা-কর্মীদের ওপর শায়েস্তাগঞ্জ আওয়ামী লীগের নেতা-কর্মীরা গত শনিবার রাতে হামলা চালানোর পর প্রায় আড়াই ঘণ্টা অবরুদ্ধ করে রাখেন। পরে বিজিবির সদস্যরা ঘটনাস্থলে গিয়ে তাঁদের উদ্ধার করেন।\n', '\n', 'নাটোর-৪ আসনে নৌকার কর্মীরা গতকাল বড়াইগ্রাম উপজেলায় লাঙ্গল প্রতীকের তিনটি নির্বাচনী ক্যাম্প ভাঙচুর করেছেন এবং লাঙ্গলের এক কর্মীকে বেদম মারধর করেছেন।\n', '\n', 'লালমনিরহাটেরপাটগ্রামে বিএনপির দুই নেতাকে গ্রেপ্তার করেছে পুলিশ।\n', '\n', 'নোয়াখালীর চারটি নির্বাচনী এলাকায় পাল্টাপাল্টি হামলা, বাড়িঘর, দলীয় ও নির্বাচনী কার্যালয়, প্রচার গাড়ি ও দোকানপাটে ভাঙচুর, অগ্নিসংযোগ এবং লুটপাটের ঘটনা ঘটেছে। এসব ঘটনায় বিএনপি ও আওয়ামী লীগের কমপক্ষে আট নেতা-কর্মী আহত হয়েছেন।\n', '\n', 'বরিশালেরউজিরপুরের ধামুরা বাজারে শনিবার রাতে আওয়ামী লীগের প্রার্থী মো. শাহ আলম তালুকদারের সমর্থক ও বিএনপির প্রার্থী সরদার সরফউদ্দিন সান্টুর সমর্থকদের মধ্যে সংঘর্ষে উভয় পক্ষে ১০ জন আহত হন। এ ঘটনায় বিএনপির ৫১ নেতা-কর্মীর বিরুদ্ধে মামলা হয়েছে।\n', '\n', 'যশোর-৪ (বাঘারপাড়া-অভয়নগর উপজেলা ও বসুন্দিয়া ইউনিয়ন) আসনে বিএনপির ১২ জন পোলিং এজেন্টসহ ২২ নেতা-কর্মীকে গ্রেপ্তার করেছে পুলিশ। গত দুই দিনে তাঁদের গ্রেপ্তার করে বাঘারপাড়া থানায় বিস্ফোরকদ্রব্য আইনে দুটি মামলা দেওয়া হয়েছে। মামলায় বিএনপির ৬৫ জনের নাম উল্লেখ করে এবং অজ্ঞাতপরিচয়ের ৩৫ জনকে আসামি করা হয়েছে।\n', '\n', 'বিএনপির প্রার্থী টি এস আইয়ুব বলেন, ‘পুলিশ বেছে বেছে আমার পোলিং এজেন্টদের আসামি করে গায়েবি মামলা দিচ্ছে। মনে হচ্ছে নির্বাচনে বিএনপির প্রতিপক্ষ আওয়ামী লীগ না, পুলিশ।’ যশোরের অতিরিক্ত পুলিশ সুপার আনছার উদ্দীন বলেন, ‘তথ্য–প্রমাণ ছাড়া কাউকে আসামি করা হচ্ছে না। প্রার্থীর পোলিং এজেন্ট কে হচ্ছেন তা তো আমরা জানি না। তা ছাড়া এখন পোলিং এজেন্ট ঠিক করারও কোনো নিয়ম নেই।’\n', '\n', 'চাঁদপুরের মতলব দক্ষিণ উপজেলা বিএনপির সভাপতি এমদাদ হোসেন খানকে নাশকতার চেষ্টার অভিযোগে চাঁদপুর শহর থেকে গ্রেপ্তার করা হয়েছে। কক্সবাজারের টেকনাফের শাহপরীর দ্বীপ বিএনপির সাংগঠনিক শাখার সভাপতি মোহাম্মদ ইসমাইলকে (৪৩) গ্রেপ্তার করা হয়েছে বলে অভিযোগ পাওয়া গেছে।\n', '\n', '\n', 'মাদারীপুর-২ আসনের স্বতন্ত্র প্রার্থী আল-আমিন মোল্লার অভিযোগ, তিনি নির্বাচনী এলাকায় কোনো ব্যানার, ফেস্টুন ও পোস্টার লাগিয়ে রাখতে পারছেন না। নৌপরিবহনমন্ত্রী শাজাহান খান ওই আসনে আওয়ামী লীগের প্রার্থী।\n', '\n', 'পাবনা-১ (সাঁথিয়া ও বেড়ার একাংশ) আসনের ধানের শীষ প্রতীকের ঐক্যফ্রন্ট প্রার্থী আবু সাইয়িদ তাঁর নির্বাচনী প্রচারণায় একের পর এক হামলা, মামলা ও বাধা দেওয়ার অভিযোগ এনেছেন।\n', '\n', 'নীলফামারী-১ (ডোমার–ডিমলা) আসনে জাতীয় পার্টির প্রার্থী জাফর ইকবাল সিদ্দিকীর অভিযোগ, আওয়ামী লীগের প্রার্থী আফতাব উদ্দিন সরকারের কর্মী–সমর্থক ও ডিমলা থানার ওসি মো. মফিজ উদ্দিন শেখ তাঁর নির্বাচনী প্রচারণায় বাধা সৃষ্টি করেছেন। তবে ওসি মফিজ উদ্দিন শেখ এ অভিযোগের অস্বীকার করেছেন।\n', '\n', 'মুন্সিগঞ্জ-১ (সিরাজদিখান-শ্রীনগর) আসনের ঐক্যফ্রট প্রার্থী শাহ মোয়াজ্জেম হোসেন সংবাদ সম্মেলন করে বলেছেন, পুলিশ আওয়ামী লীগের প্রার্থীদের সঙ্গে আঁতাত করে বিএনপির নেতা–কর্মীদের হয়রানি করছে।\n', '\n', 'জামালপুরেরমাদারগঞ্জ উপজেলা বিএনপির সভাপতি মো. ফায়েজুল ইসলামকে নাশকতার পরিকল্পনার অভিযোগে পুলিশ গ্রেপ্তার করেছে। তাঁকে গ্রেপ্তারের সময় পুলিশ চারটি ফাঁকা গুলিবর্ষণ করে।\n', '\n', 'ময়মনসিংহ-১১ (ভালুকা) আসনে বিএনপির প্রার্থীর বড় ভাই ও ভালুকা উপজেলা বিএনপির সহসভাপতি আনোয়ার উদ্দিনসহ ১৬৩ জনের বিরুদ্ধে মামলা হয়েছে।\n', '\n', 'টাঙ্গাইলে বিএনপির ৩২ নেতা-কর্মীর বিরুদ্ধে নৌকা প্রতীকের নির্বাচনী অফিস ভাঙচুর, অগ্নিসংযোগ এবং ককটেল বিস্ফোরণের মামলা হয়েছে। পঞ্চগড়জেলার পাঁচটি উপজেলার বিভিন্ন এলাকায় বিএনপির ১৩ জনকে আটক করেছে পুলিশ। রাজবাড়ীরগোয়ালন্দে বিএনপির নেতা–কর্মীসহ বিভিন্ন মামলায় সাতজনকে গ্রেপ্তার করেছে পুলিশ।\n', '\n', 'ঝালকাঠি-১, নেত্রকোনা-১ (কলমাকান্দা-দুর্গাপুর), সাতক্ষীরা-১ (তালা-কলারোয়া), নড়াইল-১ আসনে অপ্রীতিকর বিভিন্ন ঘটনা ঘটেছে।\n', '\ufeffএকাদশ জাতীয় সংসদ নির্বাচন  অনিয়মের সাক্ষ্য রাখতে চায় না নির্বাচন কমিশন\n', '\n', 'উপলক্ষে নির্বাচন কমিশন (ইসি) একটি সাংবাদিক নীতিমালা জারি করেছে। এই নীতিমালায় সাংবাদিকেরা নির্বাচনের দিন কী কী করতে পারবেন, আর কী করতে পারবেন না, তার একটি লম্বা তালিকা দেওয়া হয়েছে। নীতিমালাটি এরই মধ্যে বিতর্ক তৈরি করেছে। আগামী নির্বাচনের কোনো অনিয়ম, ত্রুটি-বিচ্যুতি বা গোলযোগ হলে সাংবাদিকেরা যাতে তা প্রকাশ করতে না পারেন, নীতিমালাটি তৈরির পেছনে সেই উদ্দেশ্যই কাজ করেছে কি না, সে প্রশ্ন উঠেছে।\n', '\n', 'নীতিমালার মাধ্যমে সবচেয়ে বড় বাধা এসেছে সাংবাদিকদের চলাচলের ওপর। সাংবাদিকেরা যাতে বিভিন্ন ভোটকেন্দ্রে দ্রুত পৌঁছাতে না পারেন, তার একটা ব্যবস্থাই নীতিমালার মাধ্যমে করা হয়েছে। ইসি বলেছে, মোটরসাইকেলের জন্য কোনো স্টিকার দেওয়া হবে না। ফলে গণমাধ্যমকর্মীরা মোটরসাইকেল ব্যবহার করে নির্বাচনের দিনে সংবাদ সংগ্রহ করতে পারছেন না।\n', '\n', 'নির্বাচনের দিন সংবাদ সংগ্রহে মোটরসাইকেলের গুরুত্ব সবচেয়ে বেশি। এর আগের সব নির্বাচনেই দ্রুত যাতায়াতের জন্য মোটরসাইকেল ব্যবহার করেছেন গণমাধ্যমকর্মীরা। স্টিকারযুক্ত মোটরসাইকেলের অপব্যবহারের কোনো অভিযোগও কখনো ওঠেনি। বরং দ্রুত তথ্য সংগ্রহের জন্য এই যানটিই সবচেয়ে কার্যকরী। ২০০৮ সালে শেষ সব দলের অংশগ্রহণে জাতীয় নির্বাচন হয়েছিল। সে সময়সহ কখনোই মোটরসাইকেলে চলাচলের স্টিকার না দেওয়ার কথা বলা ছিল না। কিন্তু এবার ইসির মূল লক্ষ্যই হচ্ছে, গণমাধ্যমকর্মীরা যাতে কোনোভাবেই মোটরসাইকেল ব্যবহার করতে না পারেন।\n', '\n', 'এবারের নির্বাচন পর্যবেক্ষণ নিয়ে ইতিমধ্যে বড় ধরনের বিতর্ক তৈরি হয়েছে। নির্ধারিত সময়ে ভিসা না দেওয়ায় এবার বিদেশি পর্যবেক্ষকদের সবচেয়ে বড় দলটি আসছে না। নানা বিধিনিষেধের কারণে দেশি পর্যবেক্ষকের সংখ্যাও কম। এর মধ্যেই গণমাধ্যমকর্মীদের চলাচল সীমিত করার কাজটি করল ইসি। ফলে নির্বাচন সুষ্ঠু হচ্ছে কি না, কোথাও অনিয়ম হলে, জাল ভোট দেওয়ার খবর পেলে, সংঘাত-সংঘর্ষের ঘটনা ঘটলে ঘটনাস্থলে দ্রুত ছুটে যাওয়ার উপায় থাকছে না। আবার নীতিমালা বলা আছে, একাধিক গণমাধ্যমকর্মীকে একসঙ্গে ভোটকেন্দ্রে যেতে দেওয়া হবে না। এতে করেও নিরাপত্তা নিয়ে শঙ্কা থেকে যাবে ওই গণমাধ্যমকর্মীর।\n', '\n', 'চলতি বছরে বর্তমান ইসির অধীনে পাঁচটি সিটি করপোরেশনের নির্বাচন হয়েছে। সব কটি নির্বাচনই কমবেশি বিতর্কের জন্ম দিয়েছে। নিয়ন্ত্রিত নির্বাচনের বড় উদাহরণ এসব নির্বাচন। এমনকি ব্যাপক অনিয়মের কারণে বরিশাল সিটি করপোরেশনের নির্বাচন মাঝপথে স্থগিত করার সিদ্ধান্ত নিয়েও ইসি যে সরে এসেছিল, তা নির্বাচন কমিশনার মাহবুব তালুকদার নিজেই প্রকাশ করেছেন। অভিজ্ঞতায় দেখা গেছে, গত পাঁচ সিটি নির্বাচনের খবর সংগ্রহ করতে নানা ধরনের বাধার মুখে পড়েছিলেন গণমাধ্যমকর্মীরা। আর সবচেয়ে বড় বাধাটি এসেছিল মূলত আইনশৃঙ্খলা রক্ষাকারী বাহিনীর কাছ থেকে। খবর সংগ্রহে সহায়তা করেননি নির্বাচনী কর্মকর্তারাও। আর ভোটকেন্দ্রের বাইরে তো সরকারি দলের নেতা-কর্মীদের আগ্রাসী আচরণ ছিলই। সব মিলিয়ে সিটি নির্বাচনগুলোতে সাংবাদিকদের অভিজ্ঞতা মোটেই ভালো কিছু ছিল না। আর ইসির মনোভাবও অনুকূল ছিল না। বরং মনে হয়েছে, ভোটকেন্দ্র থেকে সাংবাদিকদের দূরে রাখাটাই যেন তাদের উদ্দেশ্য। এমনিতেই কোনো অনিয়মের তথ্য প্রকাশ করলে তা অস্বীকারের একটি প্রবণতা সরকারি সব মহলেই দেখা যায়। ফলে প্রমাণসহ অনিয়মের তথ্য প্রচার করতে হয়। অথচ ইসি এমন ব্যবস্থা করছে, যাতে প্রমাণ পাওয়ার সুযোগটিই না থাকে।\n', '\n', 'দেশে এমন অনেক অঞ্চল আছে, যেখানে বড় যানবাহন চলাচলের মতো উপযোগী রাস্তা থাকে না। সেসব জায়গায় একমাত্র ভরসা হেঁটে যাওয়া বা মোটরসাইকেল। এ কারণে ইসির নীতিমালার বিরোধিতা সবচেয়ে বেশি এসেছে ঢাকার বাইরে থেকে। খুলনার মেট্রোপলিটন সাংবাদিক ইউনিয়ন (এমইউজে) গতকাল রোববার এক বিবৃতিতে সাংবাদিক নীতিমালা প্রত্যাহার চেয়েছে। বান্দরবান জেলা পাহাড়ি এলাকা। এসব এলাকায় মোটরসাইকেল ছাড়া যাতায়াত আরও কঠিন। গতকাল সেখানকার সাংবাদিকেরাও একই দাবি করেছেন। বাংলাদেশ ফেডারেল সাংবাদিক ইউনিয়ন (বিএফইউজে) ও ঢাকা সাংবাদিক ইউনিয়নের (ডিইউজে) একাংশের নেতারা এক বিবৃতিতে বলেছেন, ইসির নীতিমালা স্বাধীন সাংবাদিকতার পরিপন্থী। নির্বাচন বিষয়ে সাংবাদিকদের সংগঠন রিপোর্টার্স ফোরাম ফর ইলেকশন অ্যান্ড ডেমোক্রেসি (আরএফইডি) মোটরসাইকেলের অনুকূলে স্টিকার বরাদ্দের দাবি জানিয়ে প্রধান নির্বাচন কমিশনারকে গতকাল একটি চিঠি দিয়েছে।\n', '\n', 'এমনিতেই এবারের নির্বাচন নিয়ে নানা মহল থেকে নানা আশঙ্কার কথা বলা হচ্ছে। প্রার্থীর ওপর হামলা, সংঘাত-সংঘর্ষের ঘটনাও ঘটছে। নির্বাচনের দিনের পরিবেশ নিয়েও নানা উদ্বেগ আছে। এ রকম এক পরিস্থিতিতে ইসির এ ধরনের নীতিমালা নানা প্রশ্নের জন্ম দিয়েছে। সুষ্ঠু ও অবাধ নির্বাচন করতে চাইলে ইসি খবর সংগ্রহে বাধা না দিয়ে বরং গণমাধ্যমকর্মীদের জন্য সহায়ক নীতিমালা করুক। নইলে ইসির উদ্দেশ্য নিয়েই প্রশ্ন উঠবে।\n', 'বিকেল থেকে প্রার্থীদের চিঠি দিতে পারে বিএনপি\n', '\n', '\n', 'আসন্ন একাদশ জাতীয় সংসদ নির্বাচনে বিএনপি থেকে মনোনীত প্রার্থীদের আনুষ্ঠানিকভাবে আজ সোমবার বিকেল থেকে চিঠি দেওয়ার সম্ভাবনা রয়েছে। তবে চিঠি দেওয়া হলে আজকে শুধুমাত্র বরিশাল, রংপুর ও রাজশাহী বিভাগের চূড়ান্ত প্রার্থীদের মনোনয়নের চিঠি দেওয়া হবে।\n', '\n', 'এ সংক্রান্ত একটি সময়সূচি বিএনপি চেয়ারপারসনের গুলশান কার্যালয়ে টানানো হয়েছে। এক্ষেত্রে দলীয় প্যাড ব্যবহার করা হয়নি। এতে কারো স্বাক্ষরও নেই। শুধু একটি সাদা কাগজে লেখা রয়েছে- ‘বরিশাল-৪টায় রংপুর-৬টায় রাজশাহী-৮টায়’।\n', '\n', 'তবে বিএনপি চেয়ারপারসনের প্রেস উইং সদস্য শামসুদ্দিন দিদার এবং শায়রুল কবীর খান বলেন, ‘চিঠি দেওয়া হতে পারে।’\n', '\n', 'গুলশান কার্যালয় সূত্রে জানা গেছে, ধানের শীষ প্রতীকে বিএনপির পক্ষ থেকে আসন প্রতি একাধিক প্রার্থীকে দলীয় মনোনয়নের চিঠি দেওয়া হবে। একই সাথে প্রার্থীদের মনোনয়নপত্র প্রত্যাহারের সইও রাখা হবে। সম্ভাব্য প্রার্থীরা ওই চিঠিসহ মনোনয়নপত্র দাখিল করবেন। পরে দলের পক্ষ থেকে আরেকটি চূড়ান্ত চিঠি দেওয়া হবে। দলীয় প্রার্থীর প্রতীক সংক্রান্ত চিঠির একটি কপি ঢাকায় নির্বাচন কমিশন সচিবালয়ে জমা দেওয়া হবে। আরেকটি কপি ফ্যাক্সে বা বিশেষ বার্তা বাহকের মাধ্যমে সংশ্লিষ্ট প্রার্থীকে পাঠানো হবে। তিনি ওই চিঠি নিয়ে জেলা নির্বাচন কমিশন কার্যালয়ে জমা দেবেন।\n', '\n', 'নাম প্রকাশে অনিচ্ছুক বিএনপির এক নেতা বলেন, প্রার্থী চূড়ান্তের ক্ষেত্রে বিএনপির যে সতর্কতা অবলম্বন করা দরকার সেটাই করা হচ্ছে। আওয়ামী লীগ যাদের প্রার্থী ঘোষণা করছে তাদের নিয়ে চুলচেরা বিশ্লেষণ হচ্ছে। এবার বিএনপির একই পরিবারের দুইজন মনোনয়ন পাবেন না। এখনই চূড়ান্ত প্রার্থী ঘোষণা হচ্ছে না। প্রত্যেক আসনেই বিকল্প প্রার্থী রাখা হচ্ছে।\n', '\n', '\n', '\ufeffবিএনপিতে স্থবিরতা, মামলা সামলাতে দৌড়াচ্ছেন নেতা-কর্মীরা\n', '\n', 'একাদশ জাতীয় সংসদ নির্বাচনে বিপর্যয়ের ধাক্কা কাটিয়ে উঠতে পারেনি চট্টগ্রাম বিএনপি। বেশির ভাগ নেতা-কর্মী এখনো আত্মগোপনে কিংবা কারাগারে আছেন। ফলে দলীয় কর্মসূচি পালনের জন্য কাউকে পাওয়া যাচ্ছে না। প্রতিষ্ঠার পর চট্টগ্রাম বিএনপির এমন বেহাল কখনো ছিল না বলে দলীয় নেতা-কর্মীরা স্বীকার করেছেন। দুই মাস ধরে খাঁ খাঁ করছে বিএনপির দলীয় কার্যালয় নাসিমন ভবন এলাকা।\n', '\n', 'দলীয় সূত্র জানায়, ১৯ জানুয়ারি বিএনপির প্রতিষ্ঠাতা প্রয়াত রাষ্ট্রপতি জিয়াউর রহমানের জন্মবার্ষিকী উপলক্ষে চট্টগ্রামে কোনো আলোচনা সভা হয়নি। ৪০ বছরের ইতিহাসে এবারই সংগঠনটি জিয়ার জন্মদিন উপলক্ষে মিলাদ মাহফিল ছাড়া কোনো কর্মসূচি নিতে পারেনি। কেবল বিএনপির ভাইস চেয়ারম্যান আবদুল্লাহ আল নোমান দলীয় নেতা-কর্মীদের নিয়ে জমিয়াতুল ফালাহ জাতীয় মসজিদে মিলাদ মাহফিলের আয়োজন করেন। নগর যুবদলও অনুরূপ মিলাদ মাহফিলের মাধ্যমে দলটির প্রতিষ্ঠাতার জন্মদিন পালন করেছে।\n', '\n', 'দলীয় একাধিক নেতা-কর্মী জানান, নির্বাচনের পর পরিস্থিতি কিছুটা স্বাভাবিক হয়ে আসবে বলে মনে করা হয়েছিল। কিন্তু পরিস্থিতির দৃশ্যমান কোনো উন্নতি হয়নি। উল্টো যাঁরা উচ্চ আদালত থেকে আগাম জামিন নিয়ে এসেছিলেন, নিম্ন আদালতে তাঁদের জামিন বাতিল হয়ে যাচ্ছে। কারণ, মামলার ধারাগুলো অত্যন্ত স্পর্শকাতর এবং অজামিনযোগ্য। এতে নেতা-কর্মীদের আতঙ্ক কমেনি, বরং বাড়ছে। এ জন্য নেতা-কর্মীরা সংগঠিত হওয়ার সুযোগ পাচ্ছেন না।\n', '\n', 'গত দুই মাসে একাধিকবার দলীয় কার্যালয় নাসিমন ভবন এলাকা ঘুরে দেখা গেছে, সেখানে নীরবতা বিরাজ করছে। তফসিল ঘোষণার পর আগে থেকেই নেতা-কর্মীরা সেখানে ঘেঁষতে পারছেন না কিংবা কেউ যাচ্ছেন না। ধরপাকড়ের আশঙ্কায় নেতা-কর্মীরা সেখানে যাচ্ছেন না বলে জানা গেছে।\n', '\n', 'বিএনপির কেন্দ্রীয় কমিটির সদস্য মীর মোহাম্মদ হেলালউদ্দিন প্রথম আলোকে বলেন, ‘আমাদের যুবদলের এক নেতার জানাজা নাসিমন ভবন চত্বরে পড়তে দেয়নি পুলিশ। এর আগে নেতা-কর্মীরা দলীয় কার্যালয়ে যেতে বাধা পেয়েছেন কি না, তা স্থানীয় নেতারা ভালো বলতে পারবেন।’\n', '\n', 'সংগঠনের স্থবিরতা প্রসঙ্গে মীর হেলাল বলেন, ‘নির্বাচন কী রকম হয়েছে, তা দেশবাসী জানে। তবে নির্বাচনকে কেন্দ্র করে হাজার হাজার নেতা-কর্মীকে গ্রেপ্তার করা হয়েছে। আরও হাজার হাজার নেতা-কর্মীর বিরুদ্ধে মামলা দেওয়া হয়েছে। এই মুহূর্তে মামলার শিকার নেতা-কর্মীদের মুক্ত করতে আমাদের লিগ্যাল টিম কাজ করছে। এটাও সাংগঠনিক কাজের একটি অংশ। এরপর জনগণের অধিকার আদায়ের জন্য আমরা কর্মসূচি নিয়ে মাঠে নামব।’\n', '\n', 'একাদশ সংসদ নির্বাচনের আগে থেকে পুলিশের সাঁড়াশি অভিযানের মুখে বিএনপির নেতা-কর্মীরা ছত্রভঙ্গ হয়ে যান। নির্বাচনের আগে চট্টগ্রাম নগর ও জেলায় সাড়ে চার হাজারের বেশি নেতা-কর্মী গ্রেপ্তার হন। আর সক্রিয় নেতা-কর্মীরা মামলার কারণে নির্বাচনী কাজে অংশ নিতে পারেননি। এখনো গ্রেপ্তার অভিযান চলছে বলে দলীয় নেতারা জানিয়েছেন।\n', '\n', 'চট্টগ্রাম নগর বিএনপির সহসভাপতি আবদুস সাত্তার এ প্রসঙ্গে প্রথম আলোকে বলেন, ‘আমাদের সভাপতি ও সাধারণ সম্পাদক কারাগারে। দলের দুই কান্ডারি ছাড়াও হাজার হাজার নেতা-কর্মী কারাগারে। তাহলে আমরা দাঁড়াব কীভাবে?’\n', '\n', 'আবদুস সাত্তার বলেন, ‘আবার ঘুরে দাঁড়ানোর চেষ্টা চলছে। কেন্দ্র থেকে কী কর্মসূচি আসছে, সে জন্য অপেক্ষায় আছি আমরা। কেন্দ্রীয় কর্মসূচি নিয়ে চট্টগ্রাম বিএনপি মাঠে নামলে নেতা-কর্মীরা আবার সংগঠিত হবেন। কারণ, বিএনপি বড় সংগঠন। আমাদের সংগঠনের এই স্থবিরতা সাময়িক।’\n', '\ufeffগতবারের আলোচিত জাপা এবার ছন্নছাড়া\n', '\n', '২০১৪ সালের ৫ জানুয়ারির নির্বাচনে আলোচিত জাতীয় পার্টি (জাপা) এবার অনেকটাই ছন্নছাড়া। কয়েক দিন পর একাদশ জাতীয় সংসদ নির্বাচন। দলীয় প্রধান এইচ এম এরশাদ রয়েছেন সিঙ্গাপুরে। তাঁর স্ত্রী ও দলের সিনিয়র কো-চেয়ারম্যান রওশন এরশাদও চুপচাপ। আবার গত নির্বাচনে খুব তৎপর ছিলেন, এমন বড় নেতারাও নিষ্ক্রিয়। এ অবস্থায় দলীয় প্রার্থীদের জিতে আসা নিয়ে কিছুটা শঙ্কায় পড়েছেন নেতারা।\n', '\n', 'এবার আওয়ামী লীগের সঙ্গে ভাগাভাগিতে ২৬টি আসন পেয়েছে জাপা। এর মধ্যে লক্ষ্মীপুর-২ আসনে মহাজোটের মনোনয়ন পাওয়া জাপার প্রার্থী ও বর্তমান সাংসদ মোহাম্মদ নোমান চাপের মুখে ভোট থেকে সরে দাঁড়িয়েছেন। ফলে নির্বাচনে মহাজোট হিসেবে জাপার প্রার্থী থাকল ২৫ জন। যদিও ৫ জানুয়ারির একতরফা নির্বাচনে জাপার ৩৪ জন সাংসদ হয়েছিলেন। এবার আরও ১৪৭ আসনে জাপার প্রার্থী আছেন। তাঁরা মাঠে তেমন সক্রিয় নন। কোনো কারণে বিএনপি ভোট বর্জন করে বসলে প্রতিদ্বন্দ্বিতাপূর্ণ দেখানোর কৌশলের অংশ হিসেবে তাঁদের প্রার্থী করা হয়েছিল এবং তাতে সরকারের সায় ছিল বলে জানা গেছে।\n', '\n', 'জাপার উচ্চপর্যায়ের সূত্র জানায়, জাপার নেতারা শুরুতে ৭০টি আসন চেয়েছিলেন। তখন তাঁদের ৪৫ টির মতো দেওয়া হতে পারে, এমন আশ্বাস দেওয়া হয়েছিল। পরে দলের শীর্ষ নেতৃত্ব আশা করেছিলেন, অন্তত অর্ধশত আসনে তাঁদের ছাড় দেবে আওয়ামী লীগ। কিন্তু সেটা অর্ধেকে নেমে আসায় দলের নেতা-কর্মীরা হতাশ। যার প্রভাব পড়েছে নির্বাচনী মাঠে। এর সঙ্গে যুক্ত হয়েছে দলে মনোনয়ন নিয়ে বাণিজ্যের অভিযোগ, হঠাৎ দলীয় মহাসচিব পদে পরিবর্তন এবং এরশাদের অসুস্থ হয়ে পড়া। যদিও আসন ভাগাভাগি নিয়ে দর-কষাকষি চলাকালেই এরশাদ ঢাকার সিএমএইচে ভর্তি হন। ১০ ডিসেম্বর তিনি চিকিৎসার জন্য সিঙ্গাপুর যান।\n', '\n', 'এরশাদের অবর্তমানে তাঁর দুই নির্বাচনী এলাকা রংপুর-৩ ও ঢাকা-১৭ আসনে প্রচারে জোর নেই। নেতারা বলছেন, চেয়ারম্যান না থাকায় নেতা-কর্মীরা প্রচারে উৎসাহ পাচ্ছেন না।\n', '\n', 'এরশাদের সঙ্গে সিঙ্গাপুরে থাকা দলের সভাপতিমণ্ডলীর সদস্য জিয়াউদ্দিন আহমেদ বাবলু গতকাল টেলিফোনে প্রথম আলোকে বলেছিলেন, এরশাদ আজ সোমবার রাতে দেশে ফিরবেন।\n', '\n', 'তবে গতকাল রাত সাড়ে ১১টায় এক বিবৃতিতে এরশাদের উপপ্রেস সচিব খন্দকার দেলোয়ার জালালী জানান, নিয়মিত মেডিকেল চেকআপ শেষে আজ দেশে ফেরার কথা ছিল জাতীয় পার্টির চেয়ারম্যানের। কিন্তু মেডিকেল চেকআপ শেষ না হওয়ায় আজ দেশে ফিরছেন না তিনি।\n', '\n', 'জাপা সূত্র জানায়, বার্ধক্যের কারণে এরশাদের শারীরিক অবস্থা এমনিতে ভালো না। মহাজোটের আসন বণ্টনে তাঁর মতামত নেওয়া হয়নি। যে ২৬ আসন জাপাকে দেওয়া হয়েছে, তার মধ্যে এরশাদ, রওশন এরশাদ এবং জি এম কাদের ছাড়া বাকি আসনগুলোর প্রার্থী চূড়ান্ত করে দিয়েছে সরকারি দল। এ নিয়ে অসন্তোষ থাকলেও এরশাদ এখন পর্যন্ত কোনো প্রতিক্রিয়া দেখাননি।\n', '\n', '২০১৪ সালের নির্বাচনের আগ মুহূর্তে হঠাৎ নির্বাচন বর্জনের ডাক দিয়ে এরশাদ সিএমএইচে ভর্তি হওয়ার পর জাপার মুখ্য ভূমিকায় ছিলেন স্ত্রী রওশন এরশাদ। দলের দুই সভাপতিমণ্ডলীর সদস্য আনিসুল ইসলাম মাহমুদ, জিয়াউদ্দিন আহমেদসহ কয়েকজন নেতা রওশন এরশাদকে সামনে রেখে নির্বাচনে অংশ নেন। তাঁরা সরকারের সঙ্গে নির্বাচনী সমঝোতায় ভূমিকা রাখেন। এবার রওশন দলীয় মনোনয়ন এবং আওয়ামী লীগের সঙ্গে আসন ভাগাভাগি নিয়ে চুপচাপ ছিলেন। এরশাদ অসুস্থ হয়ে দেশের বাইরে যাওয়ার পরও দলীয় কর্মকাণ্ডে দৃশ্যমান সক্রিয় নন রওশন। এমনকি নিজের নির্বাচনী এলাকা ময়মনসিংহ-৪ আসনে আওয়ামী লীগ ও দলীয় নেতাদের সঙ্গে সমন্বয় সভা করলেও এখন পর্যন্ত গণসংযোগে নামেননি বলে স্থানীয় নেতারা জানিয়েছেন। দলের আরেক শীর্ষ নেতা ও কো-চেয়ারম্যান জি এম কাদের লালমনিরহাট-৩ আসনে নির্বাচন করছেন। তিনি তাঁর নির্বাচনী প্রচারে ব্যস্ত।\n', '\n', 'আনিসুল ইসলাম মাহমুদও নিজের নির্বাচন (চট্টগ্রাম-৫) নিয়ে ব্যস্ত আছেন। জিয়াউদ্দিন বাবলু মহাজোটের মনোনয়ন না পেয়ে নিষ্ক্রিয় আছেন। এ বিষয়ে জিয়াউদ্দিন বাবলু প্রথম আলোকে বলেন, ‘এখন তো আমি দলের কোনো দায়িত্বে নেই।’\n', '\n', 'এদিকে মনোনয়ন-বাণিজ্যের অভিযোগে মনোনয়নবঞ্চিত নেতাদের একটি অংশের উত্তেজনার মুখে এরশাদ ৩ ডিসেম্বর দলের মহাসচিব বদলান। এ বি এম রুহুল আমিন হাওলাদারকে অব্যাহতি দিয়ে দলের সভাপতিমণ্ডলীর সদস্য ও প্রতিমন্ত্রী মসিউর রহমানকে মহাসচিব করেন এরশাদ। যদিও মনোনয়ন-বাণিজ্যের অভিযোগ উঠেছিল দলীয় প্রধান এরশাদ, মহাসচিব রুহুল আমিন হাওলাদার ও এরশাদের রাজনৈতিক সচিব সুনীল শুভ রায়ের বিরুদ্ধে।\n', '\n', 'জাপার নেতারা বলছেন, বিভিন্ন দিকের চাপ ও দায় এড়াতে এরশাদ মহাসচিব পদ থেকে রুহুল আমিন হাওলাদারকে সরিয়ে দেন। দুদিন পর হাওলাদারকে দ্বিতীয় শীর্ষ নেতার পদমর্যাদায় চেয়ারম্যানের বিশেষ সহকারী নিয়োগ দেন। নির্বাচনের আগ মুহূর্তে এসব কর্মকাণ্ডের প্রভাব নেতা-কর্মীদের ওপরও পড়েছে।\n', '\n', 'অবশ্য রুহুল আমিন হাওলাদার প্রথম আলোকে বলেন, ‘আমি মহাসচিব পদ থেকে অব্যাহতি পাওয়ার পর বরিশালে স্ত্রীর নির্বাচনী এলাকায় চলে এসেছি। নেতা-কর্মীরা নিজ নিজ এলাকায় কাজ করছেন। যাঁরা আমার সহযোগিতা চেয়েছেন, আমি সাধ্যমতো চেষ্টা করছি তাঁদের পাশে থাকার।’\n', '\n', '\ufeff\n', 'আ.লীগের সঙ্গে দূরত্ব বাড়ছে শরিকদের\n', '\n', 'নতুন সরকারের মন্ত্রিসভা গঠনের পর থেকে আওয়ামী লীগের সঙ্গে দূরত্ব বাড়ছে ১৪-দলীয় জোটের শরিকদের। আওয়ামী লীগ শরিকদের বিরোধী দলের ভূমিকায় দেখতে চাইলেও তাতে রাজি হচ্ছে না তারা। তবে ৩০ জানুয়ারি একাদশ জাতীয় সংসদের প্রথম অধিবেশন শুরুর পর বিষয়গুলোর সমাধান হয়ে যাবে বলে আশা করছেন জোটের নেতারা।\n', '\n', 'আওয়ামী লীগের নেতৃত্বে ১৪-দলীয় জোট গ\u200bঠিত হয় ২০০৪ সালে। এরপর তারা বিএনপির নেতৃত্বাধীন চারদলীয় জোট সরকারের বিরুদ্ধে জোটবদ্ধ আন্দোলন এবং পরপর গত তিনটি নির্বাচন একসঙ্গে করেছে। এর মধ্যে প্রথম দুই সরকারের মন্ত্রিসভায় শরিক দলগুলোর একাধিক নেতাকে মন্ত্রী করা হলেও এবারের মন্ত্রিসভায় শরিকদের কাউকে রাখা হয়নি। আওয়ামী লীগের সঙ্গে দূরত্বের সূত্রপাত সেখান থেকেই বলে জানা গেছে। নতুন মন্ত্রিসভার শপথ অনুষ্ঠানেও দেখা যায়নি শরিকদের গুরুত্বপূর্ণ নেতাদের।\n', '\n', 'সর্বশেষ গত শনিবার সোহরাওয়ার্দী উদ্যানে অনুষ্ঠিত আওয়ামী লীগের বিজয় সমাবেশেও বিদায়ী মন্ত্রিসভার দুই সদস্য ওয়ার্কার্স পার্টির সভাপতি রাশেদ খান মেনন ও জাসদের সভাপতি হাসানুল হক ইনুসহ শরিক দলের গুরুত্বপূর্ণ নেতাদের দেখা যায়নি। যদিও ওই সমাবেশে যথাযথভাবে দাওয়াত পাননি বলে জানিয়েছেন শরিক কয়েকটি দলের নেতারা।\n', '\n', 'নাম প্রকাশ না করার শর্তে জোটের দুই নেতা জানান, পরিবর্তিত পরিস্থিতিতে নতুন কৌশল নিয়ে এগোচ্ছে ১৪ দল। বিরোধী দলের ভূমিকায় একাধিক দলকে সক্রিয় রেখে বিএনপিকে আরও চাপে রাখতে চায় আওয়ামী লীগ। সংসদে আসার বিষয়ে বিএনপির সিদ্ধান্ত এবং দলটির পরবর্তী কর্মসূচি বুঝেই ১৪ দলের পরিকল্পনা ঠিক করা হবে বলে জানিয়েছেন আওয়ামী লীগের একজন কেন্দ্রীয় নেতা। তাঁর মতে, শরিকদের হতাশ হওয়ার কিছু নেই।\n', '\n', 'তবে এ কৌশলে পুরোপুরি ভরসা পাচ্ছেন না শরিকদের অনেকে। তাঁরা মনে করছেন, একচেটিয়া বিজয়ের পর আওয়ামী লীগ নিজেই শরিকদের সঙ্গে দূরত্ব তৈরি করছে। বিএনপিকে নিয়ে আওয়ামী লীগের ভাবনার কিছু নেই। বিএনপি যে পরিস্থিতিতে পড়েছে, তা থেকে ঘুরে দাঁড়াতেই তাদের হিমশিম খেতে হবে। তাই সরকার কার্যকর সংসদ দেখাতে মহাজোটের অংশীদার জাতীয় পার্টির পাশাপাশি ১৪ দলের শরিকদে\u200bরও বিরোধী দলের ভূমিকায় রাখতে চায়। তবে ১৪ দলের একাধিক নেতা এ–ও জানান, শরিকদের কেউ কেউ মন্ত্রিসভায় স্থান পাওয়ার আশা এখনো ছাড়েননি। তাই তাঁরা চুপচাপ আছেন, আওয়ামী লীগের সঙ্গে দূরত্বের বিষয়ে গণমাধ্যমে কথাবার্তা বলে সরকারের বিরাগভাজন হতে চাইছেন না।\n', '\n', 'জানতে চাইলে জাসদ একাংশের সভাপতি শরীফ নূরুল আম্বিয়া প্রথম আলোকে বলেন, নির্বাচনের আগের ও পরের পরিস্থিতিতে অনেক পরিবর্তন দেখা যাচ্ছে। সময়ের সঙ্গে সঙ্গে সব পরিষ্কার হয়ে যাবে।\n', '\n', 'তবে জোটের আরেক শরিক সাম্যবাদী দলের সাধারণ সম্পাদক দিলীপ বড়ুয়া প্রথম আলোকে বলেন, রাজনৈতিক কারণেই জোটের প্রাসঙ্গিকতা টিকে আছে। তাই সংকট কেটে যাবে। তিনি জানান, জোটের প্রধান নেতা শেখ হাসিনার প্রতি তাঁদের পূর্ণ আস্থা আছে।\n', '\n', 'এর আগে আওয়ামী লীগ সভাপতি ও প্রধানমন্ত্রী শেখ হাসিনা এবং আওয়ামী লীগের সাধারণ সম্পাদক ওবায়দুল কাদের শরিকদের বিরোধী দলের ভূমিকায় রাখার ইঙ্গিত দিয়েছেন। শনিবার রাজধানীর বনানীতে জাপার কার্যালয়ে আয়োজিত এক ব্রিফিংয়ে জাতীয় পার্টির মহাসচিব মসিউর রহমান বলেন, ১৪ দলের সংসদ সদস্যরা জাতীয় পার্টির সঙ্গে বিরোধী দলের ভূমিকায় এলে সংসদ আরও প্রাণবন্ত হবে। সম্মিলিতভাবে দেশ ও দেশের মানুষের পক্ষে কথা বলে সংসদকে কার্যকর রাখা যাবে।\n', '\n', 'আগামী মার্চ থেকে শুরু হওয়া উপজেলা নির্বাচন সামনে রেখে ইতিমধ্যে দল গোছানোর প্রস্তুতি শুরু করে দিয়েছেন শরিকেরা। বর্তমান পরিস্থিতিতে দলীয় কৌশল ঠিক করতে গতকাল রোববার ওয়ার্কার্স পার্টির পলিটব্যুরোর সদস্যরা বৈঠক করেছেন। আগামী ২ ও ৩ ফেব্রুয়ারি জাতীয় নির্বাহী কমিটির সভা ডেকেছে হাসানুল হক ইনুর নেতৃত্বাধীন জাতীয় সমাজতান্ত্রিক দল (জাসদ)। ১ ও ২ ফেব্রুয়ারি জাতীয় নির্বাহী কমিটির সভা ডেকেছে জাসদের (আম্বিয়া) একাংশ। দলগুলো এসব সভা থেকে আগামী দিনের রাজনৈতিক কর্মসূচি ঠিক করবে।\n', '\n', 'বিএনপি মনোনীত প্রার্থী আকস্মিকভাবে মারা যাওয়ায় গাইবান্ধা-৩ আসনের ভোট বাতিল করা হয়েছিল। নতুন করে তফসিলের পর ২৭ জানুয়ারি এখানে ভোট হবে। এখানে আওয়ামী লীগের প্রার্থী বর্তমান সাংসদ ইউনুস আলী সরকারের সঙ্গে প্রতিযোগিতা করছেন জোটের শরিক জাসদের প্রার্থী খাদেমুল ইসলাম। দলীয় প্রার্থীর পক্ষে সেখানে প্রচারে আছেন জাসদের সভাপতি হাসানুল হক ইনু ও সাধারণ সম্পাদক শিরীন আখতারসহ কেন্দ্রীয় নেতারা। গতকালও তাঁরা দলীয় প্রার্থীর পক্ষে সমাবেশ করেছেন।\n', '\n', 'জোটের প্রধান শরিক আওয়ামী লীগের বিরুদ্ধে প্রতিদ্বন্দ্বিতা ও জোটের ভেতরের \u200bপরিস্থিতি সম্পর্কে বক্তব্য জানতে গাইবান্ধায় অবস্থানরত হাসানুল হক ইনুর সঙ্গে মুঠোফোনে যোগাযোগের চেষ্টা করেও তাঁকে পাওয়া যায়নি।\n', '\n', 'এ দিকে গতকাল রাশেদ খান মেননের সভাপতিত্বে ওয়ার্কার্স পার্টির পলিটব্যুরোর বৈঠক শেষে দলটির পক্ষ থেকে গণমাধ্যমে এক বিবৃতি পাঠানো হয়। তাতে বলা হয়, সম্প্রতি ১৪ দলের প্রাসঙ্গিকতা ও অবস্থান নিয়ে কিছু বিভ্রা\u200cন্তিমূলক বক্তব্য এসেছে। এই পরিপ্রেক্ষিতে বাংলাদেশের ওয়ার্কার্স পার্টি স্পষ্টভাবে মনে করে, ২০০৪ সালে যেসব ভিত্তিতে ১৪ দল গঠিত হয়েছিল, তার মূল বিষয়গুলো এখনো প্রাসঙ্গিক। এই অবস্থায় জাতীয় নির্বাচনের বিজয় সুরক্ষায় ১৪ দলের ঐক্যবদ্ধতা ও এযাবৎকালের অবস্থান ও আচরণ সুর\u200cক্ষিত করা প্রয়োজন।\n', 'বিএনপি নেতৃত্বাধীন ২০ দল বেড়ে হলো ২৩ দলীয় জোট\n', '\n', 'বিএনপি নেতৃত্বাধীন ২০ দলীয় জোটের পরিধি বেড়েছে। বৃহস্পতিবার রাতে বাংলাদেশ জাতীয় দল, পিপলস পার্টি অব বাংলাদেশ ও মাইনোরিটি জনতা পার্টি এ জোটে যুক্ত হয়েছে। বিএনপি চেয়ারপারসনের গুলশান কার্যালয়ে ২০ দলের বৈঠক অনুষ্ঠিত হয়।\n', '\n', 'বৈঠকের পর সংবাদ ব্রিফিংয়ে বিএনপি মহাসচিব মির্জা ফখরুল ইসলাম আলমগীর জানান, আজকে ২০ দলে সৈয়দ এহসানুল হুদার নেতৃত্বাধীন জাতীয় দল, জননেতা মশিয়ুর রহমান যাদু মিয়ার মেয়ে রিটা রহমানের নেতৃত্বাধীন পিপলস পার্টি অব বাংলাদেশ এবং সুপ্রীতি কুমার মণ্ডলের নেতৃত্বাধীন মাইনোরিটি জনতা পার্টি আনুষ্ঠানিকভাবে ২০ দলের যুক্ত হলেন। ফলে ২০ দল বেড়ে ২৩ দল হলো।\n', '\n', 'সংবাদ ব্রিফিংয়ে এলডিপি সভাপতি অলি আহমেদ বিএসএমএমইউতে চিকিৎসাধীন জোটনেত্রী খালেদা জিয়াকে বোর্ডের চিকিৎসকদের অনুমোদন ছাড়া কারাগারে নিয়ে যাওয়ায় তীব্র নিন্দা জানান।\n', '\n', 'তিনি বলেন, ‘আমরা মনে করি, বেগম খালেদা জিয়াকে তার চিকিৎসা সম্পূর্ণ না করে একটি নির্জন ও পরিত্যক্ত কারাগারে নিয়ে যাওয়া এটা হত্যার ষড়যন্ত্র। আমরা অবিলম্বে তার মুক্তির দাবি জানাচ্ছি।’\n', '\n', 'নতুন যোগ দেয়া তিন দলকে অভিনন্দন জানান অলি আহমদ।\n', '\n', 'জোটের বৈঠকে সাধারণত বিএনপি মহাসচিব মির্জা ফখরুল ইসলাম আলমগীর অথবা জোটের সমন্বয়ক নজরুল ইসলাম খান সভাপতিত্ব করলেও এবার ব্যতিক্রম ঘটেছে। অলিকে সভাপতির আসনে বসতে বলেন জোট সমন্বয়ক।\n', '\n', 'গুলশানে বিএনপি চেয়ারপারসনের কার্যালয়ে জোটের এ বৈঠকে নজরুল ইসলাম খান ছাড়া জাতীয় পার্টি (কাজী জাফর) মোস্তফা জামাল হায়দার, জামায়াতের আবদুল হালিম, বিজেপির আন্দালিব রহমান পার্থ, খেলাফত মজলিশের মাওলানা মুহাম্মদ ইসহাক, আহমেদ আবদুল কাদের, কল্যাণ পার্টির সৈয়দ মুহাম্মদ ইবরাহিম, এলডিপির রেদোয়ান আহমেদ, জাগপার তাসমিয়া প্রধান, এনডিপির ফরিদুজ্জামান ফরহাদ, লেবার পার্টির মোস্তাফিজুর রহমান, মুসলিম লীগের এএইচএম কামরুজ্জামান খান, পিপলস লীগের গরীবে নেওয়াজ, ইসলামিক পাটির আবু তাহের চৌধুরী, ন্যাপ ভাসানীর আজহারুল ইসলাম , ন্যাপের এমএন শাওন সাদেকী, ইসলামী ঐক্যজোটের মাওা লানা আবদুল করিম, ডিএলের সাইফুদ্দিন আহমেদ মনি, সাম্যবাদী দলের সাঈদ আহমেদ, জমিয়তে উলামায়ে ইসলামের মাওলানা নুর হোসেইন কাসেমী, মুফতি মুহাম্মদ ওয়াক্কাস, মাওলানা মহিউদ্দিন ইকরাম প্রমুখ নেতা উপস্থিত ছিলেন।\n', '\n', '\n', '\ufeffবিএনপি ভোটে কারচুপির প্রমাণ জোগাড়ে নেমেছে\n', '\n', 'এখনই মাঠের কর্মসূচিতে যাচ্ছে না বিএনপি। দলটি এখন ৩০ ডিসেম্বরের নির্বাচনে কারচুপির তথ্য-প্রমাণ জোগাড়ের কাজ করছে। ইতিমধ্যে প্রার্থীদের কাছে তথ্য চেয়ে আসনভিত্তিক ফরম পাঠানো হয়েছে। নির্বাচনী ট্রাইব্যুনালে মামলার প্রস্তুতির অংশ হিসেবে এটা করছে তারা।\n', '\n', '\n', 'বিএনপির দায়িত্বশীল সূত্র জানায়, ১০ বছর ধরে নেতা-কর্মীরা হামলা-মামলায় আক্রান্ত। দলের চেয়ারপারসন খালেদা জিয়াসহ প্রায় ২১ হাজার নেতা-কর্মী কারাবন্দী। এখন তাঁদের কারামুক্ত করা দলের জন্য বড় চ্যালেঞ্জ। এই অবস্থায় আগামী কয়েক মাস মাঠের কর্মসূচিতে যেতে চান না নীতিনির্ধারকেরা। তাঁরা নেতা-কর্মীদের মনোবল ফেরাতে দল গোছানোর বিষয়টিকে গুরুত্ব দিতে চান।\n', '\n', 'মাঠপর্যায়ে দল গোছানোর অংশ হিসেবে যেসব জেলা ও থানায় পূর্ণাঙ্গ কমিটি নেই, সেখানে দ্রুত সময়ের মধ্যে কমিটি করা হবে। পাশাপাশি যুবদল, ছাত্রদল, শ্রমিক দল, কৃষক দল, স্বেচ্ছাসেবক দলসহ বিএনপির বিভিন্ন অঙ্গ ও সহযোগী সংগঠনও পুনর্গঠন করা হবে। সংশ্লিষ্ট একটি সূত্রে জানা গেছে, এবার বিভিন্ন সংগঠনের শীর্ষ পর্যায়ের কয়েকটি পদে সরাসরি ভোটের মাধ্যমে নেতৃত্ব নির্বাচন করা হতে পারে।\n', '\n', 'তবে এ মুহূর্তে অগ্রাধিকার কর্মসূচি হচ্ছে, ভোটে কারচুপির দালিলিক প্রমাণ জোগাড় করে তা বই আকারে প্রকাশ করা এবং নির্বাচনী ট্রাইব্যুনালে মামলা করা। মূলত এ লক্ষ্যেই বিএনপির মহাসচিব ও জাতীয় ঐক্যফ্রন্টের মুখপাত্র মির্জা ফখরুল ইসলাম আলমগীর নির্বাচনের কেন্দ্রভিত্তিক ফলাফলের সঠিক অনুলিপি দিতে নির্বাচন কমিশনের কাছে দাবি জানিয়েছেন। নির্বাচনী ট্রাইব্যুনালে মামলায় যেতে উপযুক্ত তথ্য-প্রমাণ সংগ্রহের পাশাপাশি আরও কিছু প্রস্তুতির প্রয়োজন রয়েছে। মামলায় যাওয়ার আগে দ্রুত সময়ের মধ্যে নির্বাচন বিষয়ে অভিজ্ঞ ব্যক্তিদের পরামর্শ নেওয়া হবে।\n', '\n', 'দলীয় সূত্র জানায়, প্রার্থীদের কাছ থেকে ভোটে কারচুপির দালিলিক তথ্য-উপাত্ত সংগ্রহের পর নির্বাচনী মাঠে তাঁদের কার কী ভূমিকা ছিল, তা-ও খতিয়ে দেখবে বিএনপি। দলের নীতিনির্ধারকেরা মনে করছেন, অনেক আসনে নির্বাচনী প্রচারে সরকারি মহল থেকে হামলা, বাধার ঘটনা ঘটলেও অধিকাংশ প্রার্থীর মধ্যে ঝুঁকি না নেওয়ার প্রবণতা ছিল। তাঁরা গা বাঁচিয়ে চলেছেন।\n', '\n', 'বিএনপির খুলনা বিভাগীয় সাংগঠনিক সম্পাদক নজরুল ইসলাম প্রথম আলোকে বলেন, ‘পুরো মিথ্যার ওপর একটি সরকার প্রতিষ্ঠা হলো। এখান থেকে বিএনপি কীভাবে বেরিয়ে আসবে, জানি না। এই চূড়ান্ত ফ্যাসিজমের বিরুদ্ধে কোন কৌশল নিতে হবে, এখন সেটা নির্ধারণ করতে হবে।’\n', '\n', 'বিএনপির নীতিনির্ধারকেরা মনে করছেন, ২০১৪ সালের ৫ জানুয়ারির পর গত ৩০ ডিসেম্বরের সংসদ নির্বাচন যে একটি ‘প্রহসন ও তামাশা’ ছিল, তা বিএনপিকে জোর গলায় বলতে হচ্ছে না। বিষয়টি এখন সাধারণ মানুষের মুখে মুখে। তাই নির্বাচনে যত ধরনের কারচুপি হয়েছে, তার তথ্য-উপাত্ত প্রকাশ করা প্রয়োজন। এ ছাড়া ৫ জানুয়ারির নির্বাচনে বিএনপির না যাওয়া নিয়ে বিভিন্ন মহলে এত দিন যে সমালোচনা ছিল, এই নির্বাচনের পর তা-ও কমে আসবে বলে মনে করা হচ্ছে।\n', '\n', 'দলের বিভিন্ন পর্যায়ের বেশ কয়েকজন নেতার সঙ্গে কথা বলে জানা গেছে, অনেকে আশঙ্কা করেছিলেন, নির্বাচনে চরম ভরাডুবির পর দলের ভেতরে-বাইরে ভোটে যাওয়া না-যাওয়া নিয়ে বড় ধরনের বিভক্তি দেখা দেবে। কিন্তু নির্বাচনে ক্ষমতাসীনদের অস্বাভাবিক ফলাফলের কারণে সেই আশঙ্কা কেটে গেছে; বরং এই অস্বাভাবিক ফলাফলই বিএনপির জন্য স্বস্তির কারণ হয়ে দেখা দিয়েছে।\n', '\n', 'এ বিষয়ে বিএনপির স্থায়ী কমিটির সদস্য আমীর খসরু মাহমুদ চৌধুরী বলেন, ‘নির্বাচনের নামে যেভাবে ভোটাধিকার কেড়ে নেওয়া হয়েছে, তাতে দেশ-বিদেশের মানুষ স্তম্ভিত হয়েছে। এ ঘটনার পুরো তদন্ত হওয়া দরকার। ইতিমধ্যে দেশের ভেতরে ও বাইরে থেকে অনেকে তদন্ত চেয়েছেন। আমরা দ্রুত সময়ের মধ্যে পুনর্নির্বাচন চাওয়ার ব্যাপারে জোর দেব।’\n', 'ইসিকে বিশ্বাসযোগ্য পদক্ষেপ নিতে বাম জোটের আহ্বান\n', '\n', '\n', 'আসন্ন নির্বাচনকে অবাধ-নিরপেক্ষ-অর্থবহ-গ্রহণযোগ্য করতে যথাযথ পদক্ষেপ গ্রহণ না করায় তীব্র ক্ষোভ প্রকাশ করেছে বাম গণতান্ত্রিক জোট। জোটের সভায় অবিলম্বে দৃশ্যমান-বিশ্বাসযোগ্য পদক্ষেপ গ্রহণ করতে নির্বাচন কমিশনের প্রতি আহ্বান জানানো হয়েছে। এ ছাড়া সভায় আসন্ন নির্বাচনে জোটের প্রার্থীদের আসন বণ্টন ও নির্বাচনী ইশতেহার নিয়ে প্রাথমিক আলোচনা হয়।\n', ' \n', 'বৃহস্পতিবার বাংলাদেশের কমিউনিস্ট পার্টি (সিপিবি) কার্যালয়ে অনুষ্ঠিত ওই সভায় সভাপতিত্ব করেন জোটের সমন্বয়ক ও সিপিবি’র সাধারণ সম্পাদক মো. শাহ আলম।\n', ' \n', 'সভায় উপস্থিত ছিলেন বাসদের বজলুর রশীদ ফিরোজ, বিপ্লবী ওয়ার্কার্স পার্টির সাইফুল হক, ইউনাইটেড কমিউনিস্ট লীগের মোশারেফ হোসেন নান্নু, গণতান্ত্রিক বিপ্লবী পার্টির মোশরেফা মিশু, বাসদ (মার্কসবাদী)’র ফখরুদ্দিন কবীর আতিক, গণসংহতি আন্দোলনের ফিরোজ আহমেদ এবং সিপিবি’র কাজী সাজ্জাদ জহির চন্দন, আবদুল্লাহ ক্বাফী রতন ও রুহিন হোসেন প্রিন্স।\n', ' \n', 'সভায় বলা হয়, নির্বাচনের তারিখ ঘোষণার পর আওয়ামী লীগের মনোনয়নকে ঘিরে ব্যাপক শোডাউন, রাস্তা বন্ধসহ অন্যান্য ঘটনায় আচরণ বিধি লংঘনের বিষয়ে যথাযথ পদক্ষেপ না নেওয়ায় নির্বাচন কমিশন সম্পর্কে নানা প্রশ্নের জন্ম দিয়েছে। পরবর্তীতে বিএনপি অফিসের সামনের সহিংস ঘটনা চলমান নির্বাচনী পরিবেশের শঙ্কাকে আরো বাড়িয়ে তুলেছে। আর গণভবনকে ঘিরে সরকারি সুবিধা নিয়ে দলীয় প্রার্থীর সাক্ষাৎকার, প্রচার মাধ্যমে প্রধানমন্ত্রীর প্রচার, নির্বাচনকালীন সরকারের ভূমিকা ও আচরণ বিধি লংঘনের ঘটনায় নির্বাচন কমিশনের ভূমিকাও প্রশ্নবিদ্ধ হচ্ছে। প্রচার প্রোপাগান্ডা, মনোনয়ন বাণিজ্যসহ নির্বাচনকে ঘিরে ইতোমধ্যে টাকার খেলার যে উৎসব দেখা যাচ্ছে তা প্রতিকারেও নির্বাচন কমিশনের ভূমিকা নেই।\n', ' \n', 'সভায় নির্বাচনী আচরণবিধি লংঘনের বিরুদ্ধে ব্যবস্থা গ্রহণ, সরকারি দলসহ সকল দল ও ব্যক্তিবর্গের জন্য সমসুযোগ প্রদানের দাবি জানানো হয়। এ ছাড়া আইন শৃঙ্খলা রক্ষাকারী বাহিনী ও প্রশাসনের দল নিরপেক্ষ ভূমিকা নিশ্চিত করার আহ্বান জানানো হয়। \n', '\n', '\ufeffচট্টগ্রামে আদালতে ক্ষমা চাইল পুলিশ\n', '\n', 'নাশকতার অভিযোগে করা মামলায় ৬৩ দিন ধরে কারাগারে আছেন চট্টগ্রাম মহানগর বিএনপির সাধারণ সম্পাদক আবুল হাশেম। কারাগারে যাওয়ার ১২ দিন পর ককটেল ছোড়ার একটি ঘটনার মামলায় তাঁকে গ্রেপ্তার দেখানোর আবেদন করেছিল পুলিশ। বিষয়টি জানাজানি হওয়ার পর আদালতে হাজির হয়ে ক্ষমা প্রার্থনা করেন মামলার বাদী সেই পুলিশ কর্মকর্তা। এরপর গ্রেপ্তার না দেখানোর আরেকটি আবেদন করেন তিনি।\n', '\n', 'গতকাল রোববার দুপুরে চট্টগ্রাম মহানগর হাকিম আবু সালেম মোহাম্মদ নোমানের আদালতে এই ঘটনা ঘটে।\n', '\n', 'আদালত সূত্রে জানা গেছে, নাশকতার মামলায় গোয়েন্দা পুলিশের হাতে গ্রেপ্তার হয়ে গত ২২ অক্টোবর থেকে চট্টগ্রাম কেন্দ্রীয় কারাগারে আছেন আবুল হাশেম। তাঁর বিরুদ্ধে ১২টি মামলা রয়েছে। তিনি কারাগারে থাকাকালীন তাঁকে ককটেল ছোড়ার একটি মামলায় গ্রেপ্তার দেখানোর জন্য গত বুধবার আদালতে আবেদন করেন নগরের চান্দগাঁও থানার উপপরিদর্শক (এসআই) অসীম দাশ। আবেদনে বলা হয়, গত ২ নভেম্বর চান্দগাঁও থানা এলাকায় ককটেল ছোড়ার ঘটনায় হাশেম জড়িত বলে তথ্য পেয়েছে পুলিশ। তাঁকে এ মামলায় গ্রেপ্তার দেখানো হোক।\n', '\n', 'ওই আবেদনের বিষয়ে শুনানির দিন ধার্য ছিল গতকাল। হাশেমকে কারাগার থেকে আদালতে হাজির করা হয়। আসামির আইনজীবীরাও প্রস্তুত ছিলেন। কিন্তু শুনানি শুরু হওয়ার আগে হাশেমকে এই মামলায় গ্রেপ্তার না দেখানোর আবেদন করেন এসআই অসীম দাশ। এ সময় আসামির আইনজীবী আবদুস সাত্তার আদালতকে বলেন, একের পর এক ‘গায়েবি’ মামলা দিয়ে বিএনপির নেতা-কর্মীদের গ্রেপ্তার করছে পুলিশ। সাজানো মামলায় গ্রেপ্তার দেখাতে গিয়ে পুলিশ নিজেই ফাঁদে পড়ে গেল। কারণ, ঘটনার দিন ২ নভেম্বর আসামি হাশেম কারাগারে ছিলেন। তাহলে তিনি কীভাবে ককটেল ছুড়ে মারার ঘটনায় জড়িত?\n', '\n', 'পরে আদালত এসআই অসীম দাশের কাছে কারণ জানতে চাইলে কাঠগড়ায় দাঁড়িয়ে তিনি নিজের অনিচ্ছাকৃত ভুলের জন্য আদালতের কাছে ক্ষমা চান। আদালত আসামি হাশেমকে এই মামলায় গ্রেপ্তার না দেখিয়ে কারাগারে পাঠানোর আদেশ দেন।\n', '\n', 'এর আগে ১২ ডিসেম্বর নগরের ডবলমুরিং থানার পূর্ব মুহুরীপাড়ায় ককটেল ছোড়ার ঘটনায় করা মামলায় নগরের উত্তর আগ্রাবাদ ওয়ার্ড বিএনপির আহ্বায়ক এস এম ফরিদুল আলমকে আসামি করে ডবলমুরিং থানার পুলিশ। অথচ তিনি নাশকতার মামলায় গত ২৬ অক্টোবর থেকে কারাগারে। ১৫ ডিসেম্বর প্রথম আলোতে প্রতিবেদন প্রকাশের পর ডবলমুরিং থানার পুলিশ মামলার এজাহার থেকে ফরিদুলের নাম বাদ দিতে আদালতে আবেদন করে।\n', '\ufeffইসির বৈঠকে আজ সিদ্ধান্ত হতে পারে\n', '\n', 'একাদশ জাতীয় সংসদ নির্বাচনে জামায়াতে ইসলামীর ২৫ নেতার প্রার্থিতা থাকবে কি না, সে বিষয়ে আজ রোববার নির্বাচন কমিশন (ইসি) সিদ্ধান্ত নিতে পারে। আজ বেলা সাড়ে তিনটায় নির্বাচন কমিশনের বৈঠক হবে। জামায়াত নেতাদের প্রার্থিতা নিয়ে হাইকোর্টের রুলের বিষয়টি কমিশন বৈঠকের আলোচ্যসূচিতে রয়েছে বলে ইসি সূত্র জানায়।\n', '\n', 'জামায়াতের ২৫ নেতার প্রার্থিতা বাতিল চেয়ে গতকাল শনিবার প্রধান নির্বাচন কমিশনার (সিইসি) বরাবর স্মারকলিপি দিয়েছে প্রজন্ম’ ৭১। এ ছাড়া গৌরব’ ৭১ নামের একটি সংগঠনও একই দাবিতে ইসিতে স্মারকলিপি দিয়েছে।\n', '\n', 'এদিকে বিএনপি গতকাল বিকেলে সিইসি বরাবর একটি চিঠি দিয়েছে। এতে উচ্চ আদালতের আদেশে সাময়িক স্থগিত হওয়া বিএনপির প্রার্থীদের আসনে নির্বাচন স্থগিত রাখা বা প্রার্থী পরিবর্তন করার সুযোগ দেওয়ার দাবি জানিয়েছে দলটি।\n', '\n', 'চিঠি হস্তান্তরের পর নির্বাচন কমিশন কার্যালয়ে বিএনপির স্থায়ী কমিটির সদস্য নজরুল ইসলাম খান সাংবাদিকদের প্রশ্নের জবাবে বলেন, উচ্চ আদালত যেসব প্রার্থীর (জামায়াত) বিষয়ে কমিশনের সিদ্ধান্ত জানতে চেয়েছেন, তাঁরা শুধু ধানের শীষের প্রতীকের নন, তাঁরা বিএনপির মনোনীত প্রার্থী। বিএনপির দলীয় প্রতীক ধানের শীষে নির্বাচন করছেন এসব প্রার্থী। দল হিসেবে বিএনপি তাঁদের মনোনয়ন দিয়েছে।\n', '\n', 'সাংবাদিকদের এক প্রশ্নের জবাবে নজরুল ইসলাম খান বলেন, কোন ওয়েবসাইটে (জামায়াতের) কার নাম কীভাবে আছে, সেটা বিষয় নয়। বিএনপি আইনের মাধ্যমে এসব ব্যক্তিকে প্রার্থিতা দিতে পারে কি না, সেটা হলো বিষয়।\n', '\n', 'অন্যদিকে প্রার্থীশূন্য আসনে পুনঃ তফসিলের বিএনপির দাবির বিরোধিতা করেছে আওয়ামী লীগ। গতকাল ইসিতে চিঠি দিয়ে এই সুযোগ না দেওয়ার দাবি জানিয়ে দলটি বলেছে, নির্বাচন–সংক্রান্ত আইনে এ ধরনের কোনো সুযোগ নেই। এ ছাড়া সংখ্যালঘুদের ওপর হামলা ছাড়াও দেশের কয়েকটি জেলায় তাদের প্রার্থীদের ওপর হামলার তথ্য নির্বাচন কমিশনে তুলে ধরে আওয়ামী লীগ।\n', 'বাকি ৭ জনকেও শপথ নেয়ার আহবান মনসুরের\n', '\n', '\n', 'ঐক্যফ্রন্টের শীর্ষ নেতাদের পরামর্শেই শপথ নেয়ার সিদ্ধান্ত বলে জানিয়েছেন ঐক্যফ্রন্ট থেকে নির্বাচিত সুলতান মোহাম্মদ মনসুর। সকালে জাতীয় সংসদে শপথ নেয়ার পর সাংবাদিকদের তিনি এ কথা জানান। ঐক্যফ্রন্ট থেকে বিজয়ী অন্যদেরও শপথ নেয়ার আহ্বান জানান তিনি।\n', '\n', 'বৃহস্পতিবার সকাল ১১টায় জাতীয় সংসদের শপথ কক্ষে তাকে শপথ করান স্পিকার শিরীন শারমিন চৌধুরী। ২০১৮ সালের ৩০ ডিসেম্বরের নির্বাচনে মৌলভীবাজার -২ আসন থেকে ধানের শীষ প্রতীক নিয়ে নির্বাচিত হন গণফোরাম নেতা সুলতান মনসুর। তবে একই দলের সিলেট-২ আসন থেকে নির্বাচিত প্রার্থী মুকাব্বির খান আপাতত শপথ নিচ্ছেন না বলে গণফোরাম থেকে বুধবার বিজ্ঞপ্তি প্রকাশ করা হয়।\n', '\n', 'সারা দেশে ঐক্যফ্রন্ট থেকে বিজয়ী ৮ জনের মধ্যে ধানের শীষে ৭ জন প্রার্থী বিজয়ী হয়। যাদের মধ্যে বিএনপি মনোনীত বিজয়ী ৬ প্রার্থী শপথ নেবেন না বলে দলটির পক্ষ থেকে একাধিকবার জানানো হয়।\n', '\n', 'এ সময় সুলতান মনসুর বলেন, ‘সকল কথার উত্তর আমি দেবো না। আমি জাতীয় ঐক্যফ্রন্টের একজন প্রতিনিধি। কাজেই জাতীয় ঐক্যফ্রন্টের প্রতিনিধি হিসেবে আমি সিদ্ধান্ত নিয়েছি। উনারা যা সিদ্ধান্ত নিয়েছেন উনারা নিবেন। তবে একটা কথা বলতে পারি জাতীয় ঐক্যফ্রন্টের শীর্ষনেতাকে জানিয়েই আমি এটা করেছি। এছাড়া আমি অন্য সাত নির্বাচিত সদস্যকে আহবান জানাচ্ছি তারা যেন ভবিষ্যতে শপথ নিয়ে জাতীয় সংসদে এসে জনগণের বক্তব্য তুলে ধরতে পারে।’\n', '\n', '\n', '\ufeff‘ওপরের উনি সব দেখছেন’\n', '\n', 'সুপ্রিম কোর্টের অ্যানেক্স চত্বরে ন্যায়বিচারের প্রতীক গ্রিক দেবী থেমিসের ভাস্কর্য ঘিরে দলে দলে ভাগ হয়ে জামিনের জন্য অপেক্ষা করছেন ‘আসামি’রা। একেক জেলার একেক দল। যশোর জেলার দল থেকে বেরিয়ে আবু বকর মোল্লা বললেন, ‘আমার বয়স এক কম আশি। আমি নাকি ভোটকেন্দ্র দখল করেছি।’\n', '\n', 'ওই দলে আবু বকর মোল্লা সবচেয়ে বয়োজ্যেষ্ঠ। চোখে ভালো দেখেন না। শীতকালে বার্ধক্যজনিত কষ্ট বাড়ে। সেই সঙ্গে যুক্ত হয়েছে মামলার যন্ত্রণা। তবে বৃদ্ধ বয়সে ছেলেকে সঙ্গে পাচ্ছেন। কারণ, একই মামলায় তাঁর একমাত্র ছেলে আবু হানিফাও আসামি। আর সঙ্গে পাড়া–প্রতিবেশী আছেন অনেক। হয়েছিল কী? আবু বকর মোল্লা প্রথম আলোকে বলেন, কীভাবে কী হলো কিছুই বুঝতে পারছেন না। তিনি শ্রীপুর সরকারি প্রাথমিক বিদ্যালয়ে ভোট দিতে যাচ্ছিলেন। যখন তিনি ভোটকেন্দ্রের কাছাকাছি, তখন হঠাৎ গুলির শব্দ শোনেন। ভোট না দিয়েই বাড়ি ফিরতে হয় তাঁকে। হঠাৎ শোনেন, তিনি ও তাঁর ছেলে দুজনেই ওই ঘটনায় দায়ের হওয়া মামলার আসামি।\n', '\n', 'হাইকোর্ট চত্বরে গতকাল আবু বকর মোল্লার কথা শেষ হতে না হতেই ষাটোর্ধ্ব আরও তিন–চারজন ব্যক্তি জটলা থেকে বেরিয়ে আসেন। তাঁদের একজন আবু তালেব খান। তাঁর বিরুদ্ধেও ভোটকেন্দ্রে গুলি ও বোমা হামলার অভিযোগ। বললেন, ‘এজাহারে সব অভিযোগই আছে। যেসব নিয়ে হামলা কইরেছি বলে বলছে, সেসব তো চোখে দেখিনি। এখন মামলার কাগজে দেখছি। ককটেল, গুলি আরও কী কী সব।’\n', '\n', 'এই মানুষগুলোর বড় অংশই এলাকায় চাষাবাদ করে জীবিকা নির্বাহ করেন। এখন গ্রেপ্তারের ভয়ে এলাকাছাড়া। তাঁদের মধ্যে অপেক্ষাকৃত চটপটে ও অল্প বয়স্ক কয়েকজন জানান, যশোরের মনিরামপুর থেকে এক মামলায় ৪০ জন, যশোর সদরের দুই মামলায় ১৫০ জন, অভয়নগরে ৭৪ জনের বিরুদ্ধে মামলা হয়েছে। শার্শা উপজেলাতেও একই ধরনের মামলায় আসামি অনেক। তবে তাঁরা সংখ্যা বলতে পারেননি।\n', '\n', 'এই ব্যক্তিদের সম্পৃক্ততা কতটুকু? যশোর জেলার পুলিশ সুপার মঈনুল হক প্রথম আলোকে বলেন, প্রাথমিকভাবে তাঁদের সম্পৃক্ততা আছে বলে মনে হয়েছে। সে কারণেই মামলা হয়েছে। তদন্তে তাঁদের অপরাধ প্রমাণিত না হলে নাম বাদ যাবে।\n', '\n', 'যশোর জটলায় বৃদ্ধদের সঙ্গে আলাপের ফাঁকে বৃহত্তর ময়মনসিংহের লোকজন এলেন। বাহাত্তর বছর বয়সী মো. আবদুল হাইয়ের বাড়ি নেত্রকোনার কেন্দুয়া। মামলা কিসের জানতে চাইলে বলেন, ‘কইতারি না গো। মামলার পরও বাড়িতেই রইসি। পুলিশের পাশ দিয়া গেছি। চিনছেও না। তাও আইসি। হগলে জামিনের কথা কইতাছে।’\n', '\n', 'টাঙ্গাইলের ঘাটাইল উপজেলার আবদুল আজিজ ওরফে আজিজ মুন্সি শুধু নিজেই মামলার ঝামেলায় জড়িয়েছেন তা নয়, সঙ্গে করে নিয়ে এসেছেন মস্তিষ্কে রক্তক্ষরণের কারণে প্রায় অচল মানুষ শামসুল হককে। শামসুল কানেও ভালো শোনেন না। দু–একটি কথা চেঁচিয়ে জিজ্ঞাসা করতে জবাব দেন তিনি, তারপর থেমে যান। তাঁর হয়ে আজিজ মুন্সিই কথা বলছিলেন। তাঁদের মামলায় আসামি ৫১ জন। তাঁদের বিরুদ্ধে অভিযোগ ঘাটাইলে আওয়ামী লীগের নির্বাচনী অফিসে হামলার। যে মানুষ নড়তেচড়তে পারেন না, অত দূরে গিয়ে তিনি হামলা করবেন কীভাবে?\n', '\n', 'বৃহত্তর ময়মনসিংহ জটলা থেকে জানা গেল, আইনজীবীর খরচ, বাড়ি থেকে আদালতে আসা, থাকা–খাওয়ার খরচ সবাই মিলে বহন করছেন। কিন্তু শামসুল হকের জন্য খরচটা বেশি। তিনি বাসে যাতায়াত করতে পারেন না। তাঁর জন্য আট হাজার টাকা খরচ করে মাইক্রোবাস ভাড়া করতে হয়েছে। ঘাটাইল থানার ভারপ্রাপ্ত কর্মকর্তা (ওসি) মাকসুদুল আলমের সঙ্গে যোগাযোগের চেষ্টা করেও তাঁকে পাওয়া যায়নি।\n', '\n', 'বিভিন্ন বয়সের মানুষগুলোর মতো এই বৃদ্ধরা কয়েক দিন ধরে আদালত চত্বরে ন্যায়বিচারের আশায় ঘুরছেন। হাতে টাকা নেই, বেশির ভাগের পরনে জীর্ণ পোশাক, পায়ে চপ্পল, দিন কাটে মুড়িমাখা বা বাদাম খেয়ে। তবু আশা, জামিন নিয়ে বাড়ি ফিরে নিজের বিছানায় ঘুমাবেন। ফেরার সময় ঘাটাইলের আজিজ মুন্সি বললেন, ‘দোয়ার দরখাস্ত রাখলাম। এক বিন্দু অপরাধ করি নাই। ওপরের উনি সব দেখছেন।’\n', '\ufeffদুর্গখ্যাত বগুড়ায়ও সংকটে বিএনপি\n', '\n', 'বিএনপির দুর্গখ্যাত বগুড়ায় নির্বাচনী প্রচারে সুবিধা করতে পারছে না দলটি। আইনি মারপ্যাঁচ আর মামলা-হামলার ফাঁদে পড়েছেন বিএনপির প্রার্থী ও নেতা-কর্মীরা। গ্রেপ্তার-আতঙ্কে অনেকেই এলাকাছাড়া হয়েছেন। বগুড়ায় সাতটি আসনে মোট প্রার্থী ৪৫। ভোটের মাঠে আওয়ামী লীগের নেতৃত্বাধীন মহাজোটের সরব উপস্থিতি লক্ষণীয়। তবে বেশির ভাগ আসনে ধানের শীষের তেমন প্রচারণা নেই।\n', 'এদিকে বিএনপির প্রতিষ্ঠাতা জিয়াউর রহমানের জন্মভিটা বগুড়া-৭ (গাবতলী-শাজাহানপুর) আসনে ধানের শীষের প্রার্থী নেই। আইনি জটিলতায় প্রচারণার মধ্যখানে এসে বিএনপি প্রার্থীর প্রার্থিতা স্থগিত হয়ে গেছে।\n', '\n', 'বগুড়া-১ (সারিয়াকান্দি-সোনাতলা)\n', 'এই আসনে আওয়ামী লীগের বর্তমান সাংসদ আবদুল মান্নান এবারও নৌকার প্রার্থী। প্রতীক বরাদ্দের পর তিনি প্রচারণায় সরব। দুই উপজেলায় গণসংযোগ, পথসভা, কর্মিসভা, উঠান বৈঠক এবং প্রচারপত্র বিলি ও মাইকিং করে ভোট চাইছেন। উন্নয়নের প্রতিশ্রুতি দিচ্ছেন। নৌকার পোস্টারে ছেয়ে গেছে গোটা নির্বাচনী এলাকা।\n', 'উল্টো চিত্র ধানের শীষের প্রার্থী বিএনপির সাবেক সাংসদ কাজী রফিকুল ইসলামের ক্ষেত্রে। প্রচারণার মাঠে খুব একটা দেখা যায়নি তাঁকে। এলাকায় তেমন দেখা যাচ্ছে না ধানের শীষের পোস্টার। গত বৃহস্পতিবার সোনাতলায় নির্বাচনী প্রচারণার সময় নৌকার সমর্থকদের বাধার মুখে পড়েন বিএনপির সমর্থকেরা। পরে সংঘর্ষ বাধে।\n', 'পুলিশের সূত্রমতে, এই এলাকায় বিএনপির নেতা-কর্মীদের বিরুদ্ধে চারটি মামলা রয়েছে। এসব মামলায় এজাহারভুক্ত আসামি ১৪৮ জন। অজ্ঞাতনামা আসামি আরও কয়েক হাজার।\n', 'বিএনপির প্রার্থী রফিকুল ইসলামের অভিযোগ, তিনি নামতেই পারছেন না। তাঁর প্রচারণায় বাধা দেওয়া হচ্ছে। হামলা, ভাঙচুর, অগ্নিসংযোগ করা হচ্ছে। পোস্টার টাঙালে ছিঁড়ে ফেলা হচ্ছে।\n', 'তবে আওয়ামী লীগের প্রার্থী আবদুল মান্নানের দাবি, বহিরাগত সন্ত্রাসী ভাড়া করে এনে নৌকার সমর্থকদের ওপর হামলা করে শান্ত মাঠ অশান্ত করছে বিএনপি। এ ছাড়া দলীয় কোন্দল থেকেই ধানের শীষের প্রচারণায় বাধা আসছে।\n', '\n', 'বগুড়া-২ (শিবগঞ্জ)\n', 'এখানে মহাজোটের প্রার্থী জাতীয় পার্টির বর্তমান সাংসদ শরিফুল ইসলাম জিন্নাহ। তিনি বিনা বাধায় ভোটারদের কাছে গিয়ে ভোট চাইছেন, গণসংযোগ করছেন। আর ধানের শীষের প্রার্থী জাতীয় ঐক্যফ্রন্টের নেতা মাহমুদুর রহমান মান্না। প্রতীক বরাদ্দের পর মান্নার পক্ষে প্রচারে নামেন বিএনপির নেতা-কর্মীরা। তবে লাঙ্গল মার্কার প্রার্থীর গাড়িবহরে ককটেল হামলার অভিযোগে ১৭ ডিসেম্বর শিবগঞ্জ থানায় জেলা বিএনপির সাংগঠনিক সম্পাদক মীর শাহে আলমসহ ৪৬ জনের বিরুদ্ধে বিস্ফোরক আইনে মামলা করা হয়।\n', 'মান্না সংবাদ সম্মেলন করে অভিযোগ করেন, মাঠ ফাঁকা করতেই পরিকল্পিতভাবে এই মামলা করা হয়েছে। এ ছাড়া নির্বাচনী এলাকায় ঢুকতে দেওয়া হচ্ছে না। পোস্টার ছিঁড়ে ফেলা হচ্ছে। কর্মীদের মিথ্যা মামলায় জড়ানো হচ্ছে। দুই দিন প্রচার চালিয়ে তিনি ঢাকায় ফেরেন। এখন গ্রেপ্তারের ভয়ে ধানের শীষের কর্মীরা মাঠে নামছেন না।\n', '\n', 'বগুড়া-৩ (আদমদীঘি-দুপচাঁচিয়া)\n', 'এই আসনে আদমদীঘি উপজেলা পরিষদের চেয়ারম্যান আবদুল মুহিত তালুকদারকে চূড়ান্ত মনোনয়ন দেয় বিএনপি। পরে আদালতের আদেশে প্রার্থিতা আটকে গেলে তাঁর ভাবি মাছুদা মোমিন হাইকোর্টে রিট করে ধানের শীষ প্রতীক পেয়েছেন। তবে প্রচারণা শুরু করতে পারেননি এখনো।\n', 'অন্যদিকে আওয়ামী-সমর্থিত মহাজোটের প্রার্থী জাতীয় পার্টির বর্তমান সাংসদ নুরুল ইসলাম তালুকদার। বিএনপির প্রার্থিতা নিয়ে জটিলতার সুযোগে তাঁর প্রচারণায়ও গা-ছাড়া ভাব লক্ষণীয়।\n', '\n', 'বগুড়া-৪ (কাহালু-নন্দীগ্রাম)\n', 'মহাজোটের প্রার্থী জাসদের বর্তমান সাংসদ এ কে এম রেজাউল করিম তানসেন। তিনি নৌকা প্রতীক নিয়ে লড়ছেন। আওয়ামী লীগের নেতা-কর্মীরা তাঁর পক্ষে নামার আনুষ্ঠানিক ঘোষণা দিলেও এখনো মাঠে দেখা যাচ্ছে না।\n', 'এখানে বিএনপির প্রার্থী মোশারফ হোসেন। প্রতীক বরাদ্দের পর থেকে তিনি দলীয় নেতা-কর্মীদের নিয়ে জমজমাট নির্বাচনী প্রচারণা চালাচ্ছেন। গণসংযোগ, পথসভা করছেন। গণতন্ত্র পুনরুদ্ধারের ডাক দিচ্ছেন। এখানে বিএনপির গণজোয়ার সৃষ্টি হয়েছে বলে দাবি করছেন তিনি।\n', 'এই আসনে স্বতন্ত্র প্রার্থী আশরাফুল হোসেন ওরফে হিরো আলমের মনোনয়নপত্র বাতিল করেন রিটার্নিং কর্মকর্তা। নির্বাচন কমিশনে আপিলেও এই সিদ্ধান্ত বহাল থাকে। পরে উচ্চ আদালত থেকে প্রার্থিতা ফিরে পান হিরো আলম। সিংহ প্রতীক নিয়ে জমিয়ে প্রচার চালাচ্ছেন তিনি।\n', '\n', 'বগুড়া-৫ (শেরপুর-ধুনট)\n', 'আওয়ামী লীগের প্রার্থী বর্তমান সাংসদ হাবিবর রহমান। প্রতীক বরাদ্দের পর থেকেই তাঁর পক্ষে চলছে ব্যাপক প্রচারণা। এখানে ধানের শীষ নিয়ে লড়ছেন বিএনপির সাবেক সাংসদ জি এম সিরাজ। তিনিও নেতা-কর্মীদের সঙ্গে নিয়ে গণসংযোগ চালিয়ে যাচ্ছেন। তবে বাধার মুখে পড়ছেন।\n', 'জি এম সিরাজ ১১ ডিসেম্বর ধুনটে হামলার শিকার হন। তাঁর গাড়িবহরে হামলা চালিয়ে ৩টি গাড়ি এবং প্রায় ১২টি মোটরসাইকেল ভাঙচুর করা হয়। আগের দিন রাতে নৌকার সমর্থকেরা যুবদলের নেতার বাড়িতে হামলা চালিয়ে অগ্নিসংযোগ, ভাঙচুর ও লুটপাট করে। এ ঘটনায় থানায় মামলা দিলেও পুলিশ তা নেয়নি। উল্টো ১৭ ডিসেম্বর ককটেল হামলার অভিযোগে ধুনটের উপজেলা চেয়ারম্যান ও বিএনপির নেতা তৌহিদুল আলমসহ ৭১ জনের বিরুদ্ধে বিস্ফোরক আইনে মামলা হয়েছে।\n', '\n', 'বগুড়া-৬ (সদর)\n', 'মহাজোটের প্রার্থী জাতীয় পার্টির বর্তমান সাংসদ নূরুল ইসলাম ওমর। তিনি প্রচারণা চালাচ্ছেন, তবে তাঁর পক্ষে কাজ করার ঘোষণা দিলেও এখন পর্যন্ত মাঠে সরব হননি আওয়ামী লীগের নেতা-কর্মীরা।\n', 'জিয়া পরিবারের আসন হিসেবে পরিচিত এই এলাকায় খালেদা জিয়া এবারও প্রার্থী হয়েছিলেন। দুর্নীতির মামলায় সাজা হওয়ায় তাঁর প্রার্থিতা বাতিল হয়ে যায়। পরে ধানের শীষের প্রার্থী হন বিএনপির মহাসচিব মির্জা ফখরুল ইসলাম আলমগীর। তিনি গত ১৪ ও ১৫ ডিসেম্বর প্রায় ২৫টি পথসভায় বক্তব্য দিয়েছেন।\n', '\n', 'বগুড়া-৭ (গাবতলী-শাজাহানপুর)\n', 'মহাজোটের প্রার্থী হিসেবে লাঙ্গল নিয়ে লড়ছেন মুহাম্মদ আলতাফ আলী। তবে তাঁর সঙ্গে নেই আওয়ামী লীগ ও জাতীয় পার্টির নেতা-কর্মীরা। এখানে খালেদা জিয়ার মনোনয়নপত্র বাতিল হলে গাবতলী উপজেলা চেয়ারম্যান মোরশেদ মিলটনকে দলীয় মনোনয়ন দেওয়া হয়। তাঁর প্রার্থিতা বাতিল করেন রিটার্নিং কর্মকর্তা। পরে নির্বাচন কমিশনে আপিলে প্রার্থিতা ফিরে পান। ইসির আদেশের বিরুদ্ধে রিট করেন ফোরদৌস আরা নামের এক প্রার্থী। তিনি গাবতলী উপজেলা আওয়ামী লীগের সভাপতি এ এইচ আজম খানের স্ত্রী। আদালত মিলটনের প্রার্থিতা স্থগিত করেছেন। এখন এই আসনে ধানের শীষের প্রার্থী নেই।\n', '\ufeffরাজনৈতিক সহিংসতাই বেশি\n', '\n', 'সহিংস যেকোনো ঘটনার সঙ্গে রাজনৈতিক দল ও দলের কর্মীরা জড়িয়ে পড়ছে। গত বছর দেশে ১ হাজার ৯০৫টি রাজনৈতিক সহিংস ও অহিংস ঘটনা ঘটেছিল। অধিকাংশ ঘটনায় সঙ্গে রাজনৈতিক দলগুলো সরাসরি জড়িত ছিল। গবেষকেরা বলছেন, সমাজে শান্তি ও স্থিতিশীলতা বজায় রাখতে হলে রাজনৈতিক দলের ভূমিকা পুনর্মূল্যায়ন করার সময় এসেছে। রাজনীতি চর্চার সর্বস্তরে গণতন্ত্র ও অহিংস আচরণকে ভিত্তি বলে মেনে নিতে হবে।\n', '\n', 'বাংলাদেশ পিস অবজারভেটরির (বিপিও) ‘শান্তি পরিস্থিতি ২০১৮’ শীর্ষক প্রকাশনায় এই কথা বলা হয়েছে। গবেষকেরা বলছেন, সরকার সময়মতো পদক্ষেপ নেওয়ায় দেশে সন্ত্রাসবাদের রাশ টেনে ধরা সম্ভব হয়েছে। বৈশ্বিক সন্ত্রাসবাদ সূচকে বাংলাদেশের অবস্থান তাই প্রতিবেশী দেশগুলোর চেয়ে ভালো। তবে শান্তি প্রতিষ্ঠার জন্য আরও কিছু করা দরকার। বৈশ্বিক শান্তি সূচকে বাংলাদেশের অবস্থান গত দুই বছরের তুলনায় খারাপ হয়েছে।\n', 'জাতিসংঘ উন্নয়ন কর্মসূচির (ইউএনডিপি) সহায়তায় ঢাকা বিশ্ববিদ্যালয়ের সেন্টার ফর জেনোসাইড স্টাডিজ ‘পার্টনারশিপস ফর আ টলারেন্ট অ্যান্ড ইনক্লুসিভ বাংলাদেশ’ নামের একটি প্রকল্প বাস্তবায়ন করছে। সেই প্রকল্পের একটি অংশ বিপিও। উন্মুক্ত উপাত্তের মাধ্যমে শান্তি ও সহিষ্ণুতা সম্পর্কে ধারণা পেতে কাজ করছে বিপিও। ১৯টি জাতীয় ও আঞ্চলিক দৈনিক সংবাদপত্র থেকে নেওয়া তথ্য এই প্রকাশনায় ব্যবহার করা হয়েছে। স্টপ ভায়োলেন্স কোয়ালিশন, বাংলাদেশ পুলিশ, ন্যাশনাল ডিফেন্স কলেজ, অ্যাকশনএইড, দ্য সোসাইটি ফর এনভায়রনমেন্ট অ্যান্ড হিউম্যান ডেভেলপমেন্ট এবং জাতীয় ইংরেজি দৈনিক দ্য ডেইলি স্টার বিপিওর সঙ্গে যুক্ত আছে। প্রকাশনাটি সম্পাদনা করেছেন সেন্টার ফর জেনোসাইড স্টাডিজের প্রতিষ্ঠানা অধ্যাপক ইমতিয়াজ আহমেদ।\n', '\n', 'প্রকাশনায় দেশের নারীর প্রতি সহিংসতা, রাজনৈতিক সহিংসতা, সন্ত্রাসবাদ, সংখ্যালঘুদের ওপর সহিংসতার ওপর বেশি জোর দেওয়া হয়েছে। প্রকাশনার সম্পাদক পরিষদের সদস্য ও ঢাকা বিশ্ববিদ্যালয়ের আন্তর্জাতিক সম্পর্ক বিভাগের অধ্যাপক দেলওয়ার হোসেন প্রথম আলোকে বলেন, ‘শান্তি সকলের কাম্য। শান্তি প্রতিষ্ঠার জন্য সন্ত্রাস দমন বা সহিংসতা কমানোই একমাত্র পন্থা নয়। মানুষকে সহিষ্ণু হতে হবে, রাষ্ট্রকে আইনের শাসন প্রতিষ্ঠা করতে হবে।’\n', '\n', 'স্বরাষ্ট্রমন্ত্রী আসাদুজ্জামান খান এ নিয়ে প্রথম আলোকে বলেন, ‘সন্ত্রাসবাদ কমলেও সহিংসতা না কমার বড় কারণ হচ্ছে সামাজিক অবক্ষয় ও অসচেতনতা। আর এই অবস্থা পরিবর্তনে শুধু সরকারকে ভূমিকা রাখলে চলবে না, সামাজিক নেতাদেরও এগিয়ে আসতে হবে। মাদক সমস্যা বা বাল্যবিবাহ সমস্যা আমাদের একার পক্ষে দূর করা সম্ভব নয়। তেমনি অপরাধ করাও আমরা একা বন্ধ করতে পারব না। এ ছাড়া পারিবারিকভাবেও সচেতনতা বাড়াতে হবে, আমাদেরকে সহায়তা করার জন্য প্রস্তুত থাকতে হবে।’\n', '\n', 'রাজনৈতিক সহিংসতা: ২০১৮ সালে দেশে ১ হাজার ৯৩টি রাজনৈতিক সহিংস ঘটনা ঘটে। এতে ১৭৫ জনের মৃত্যু হয়, আহত হয় ৬ হাজার ৫৯৪ জন। এসব ঘটনায় ৮৯২ জন গ্রেপ্তার হয়। এই সময় ৮১২ অহিংস রাজনৈতিক ঘটনায় ৬ হাজার ২০ জনকে গ্রেপ্তার করা হয়েছিল।\n', '\n', 'রাজনৈতিক দলের সম্পৃক্ততা খুঁজতে গিয়ে দেখা গেছে, আওয়ামী লীগের সঙ্গে বিএনপির সংঘর্ষ হয়েছে ১৪৮টি, আওয়ামী লীগের সঙ্গে অন্য দলের সংঘর্ষ ১৮টি, বিএনপির সঙ্গে অন্য দলের সংঘর্ষ ৩১টি। গত বছর রাজনৈতিক ঘটনা (সহিংস ও অহিংস) সবচেয়ে বেশি ঘটেছিল চট্টগ্রাম। মোট ২৪৬টি ঘটনা ওই বিভাগে ঘটে। ঢাকায় ঘটেছিল ২২০টি ঘটনা।\n', '\n', 'এসব ঘটনার পেছনের কারণ বা চালিকাশক্তি চিহ্নিত করার চেষ্টা করেছেন গবেষকেরা। তাঁরা দেখেছেন, ২৪.৮ শতাংশ ঘটনা ছিল নির্বাচনকেন্দ্রিক। ১৪.২ শতাংশ ঘটনার পেছনে আছে বিভিন্ন রাজনৈতিক দলের মধ্যকার উত্তেজনা। এবং ১৪ শতাংশের কারণ দলগুলোর অভ্যন্তরীণ দ্বন্দ্ব। এ ছাড়া রাজনৈতিক অন্যান্য বিষয়ের কারণে ১২ শতাংশ ঘটনা ঘটেছিল।\n', '\n', 'একাদশ সংসদ নির্বাচনের ৫০২টি সহিংস ও ১১৭টি অহিংস ঘটনার তথ্য প্রকাশনায় আছে। এতে সম্পদ লুটতরাজ ও ধ্বংসের ১৩৭টি ঘটনার তথ্য আছে। এসব ঘটনায় নিহত হয় ৪০ জন এবং আহত হয় ৩ হাজার ৪০১ জন।\n', '\n', 'নিরাপত্তা বিশ্লেষক ড. এম সাখাওয়াত হোসেন বলেন, ‘মুখোমুখি অবস্থানে থাকা প্রধান রাজনৈতিক দলগুলোর আচরণও সাধারণ মানুষকে আতঙ্কে রেখেছে। দেশে নির্বাচন বা সংঘাতপূর্ণ পরিস্থিতি বিরাজমান না হলেও মানুষের মনে শান্তি নেই। আমিও গবেষকদের সঙ্গে একমত যে রাজনৈতিক সংস্কৃতিতে পরিবর্তন আনা দরকার। রাজনীতিকদের আরও সহনশীল ও পরমতসহিষ্ণু হওয়া উচিত।’\n', '\n', 'সহিংস চরমপন্থা: গত বছর চরমপন্থার ৬৫ শতাংশ ঘটনার সঙ্গে জামাআতুল মুজাহিদীন বাংলাদেশের (জেএমবি) সম্পর্ক ছিল বলে বিপিওর বিশ্লেষণে বেরিয়ে এসেছে। এই সময়ে সারা দেশে ১৩৪টি ঘটনা ঘটে। সবচেয়ে বেশি ঘটনা ছিল ঢাকায়, মোট ৪৬টি। এরপর ছিল রাজশাহী ও রংপুর জেলায়। ওই দুই জেলায় যথাক্রমে ৩৭ ও ৩০টি ঘটনার তথ্য বিপিও পেয়েছে।\n', '\n', 'এই সময় ১২০টি ঘটনায় মোট ৩২২ জনকে গ্রেপ্তার করা হয়। এর মধ্যে র\u200d্যাব গ্রেপ্তার করেছিল ১৪৬ জনকে।\n', '\n', 'মোট ঘটনার ৮০টির সঙ্গে জেএমবি বা নব্য জেএমবির সম্পর্ক ছিল। এসব ঘটনার মধ্যে ছিল ৪টি বন্দুকযুদ্ধ, ২টি আত্মহত্যা ও ৭৪টি গ্রেপ্তারের ঘটনা। এসব ঘটনায় ৯ জনের মৃত্যু হয়, আহত হয় ২ জন ও গ্রেপ্তার হয় ২৫০ জন।\n', '\n', 'সংখ্যালঘুর নিরাপত্তা: গত বছর ধর্মীয় সংখ্যালঘুদের ওপর ৮০টি সহিংস ঘটনা ঘটেছে। সবচেয়ে বেশি (১৮টি) ঘটনা ঘটে রংপুর বিভাগে। এরপর রাজশাহী (১৭) ও ঢাকা (১৪) বিভাগে। এসব ঘটনায় ১৪ জনের মৃত্যু হয়, আহত হয় ৬২ জন। যৌন নির্যাতনের ৭টি ঘটনা ঘটে।\n', '\n', 'এসব ঘটনার মধ্যে আছে ৩৫টি মন্দিরে আক্রমণ, ৫৫টি মূর্তি ভাঙচুর ও ২৩টি বাড়ি আক্রমণ।\n', '\n', '২০১১ সালের আদমশুমারির পরিসংখ্যান তুলে ধরে বলা হয়েছে, দেশের মোট জনসংখ্যার ৮.৫ শতাংশ হিন্দু। বৌদ্ধ, খ্রিষ্ট ও অন্যান্য ধর্মীয় সংখ্যালঘু যথাক্রমে ০.৬, ০.৩ ও ০.১ শতাংশ।\n', '\n', 'পরিবারে নারী অনিরাপদ: নারীর প্রতি সহিংসতায় মৃত্যুর ঘটনা সবচেয়ে বেশি ঘটছে পরিবারে। পারিবারিক সহিংসতায় নারীর বেশি মৃত্যু হচ্ছে স্বামীর হাতে। প্রতিবেদনের এই অংশটুকুর লেখক ঢাকা বিশ্ববিদ্যালয়ের আন্তর্জাতিক সম্পর্ক বিভাগের অধ্যাপক আমেনা মোহসিন প্রথম আলোকে বলেন, ‘নারীর প্রতি সহিংসতার বর্তমান ধারা বা প্রবণতা অত্যন্ত উদ্বেগজনক। নিরাপদে থাকবে এই বিবেচনায় মেয়েকে বিয়ে দেওয়া হয়। আমাদের পরিসংখ্যান বলছে, স্বামীর ঘরেই নারী সবচেয়ে অনিরাপদ।’\n', '\n', 'পারিবারিক নির্যাতন, যৌতুক সংশ্লিষ্ট নির্যাতন ও যৌন নির্যাতনের ঘটনার তথ্য বিশ্লেষণ করেছেন গবেষকেরা। পারিবারিক নির্যাতনের ২৯১টি ঘটনায় ২২৬ নারীর মৃত্যু হয় এবং আহত হয় ৫৩ জন। যৌতুক–সংশ্লিষ্ট ৯৭টি নির্যাতনের ঘটনায় ৬৩ জন নারীর মৃত্যু হয় ও আহত হয় ২৮ জন নারী। যৌন নির্যাতনের ৫১২টি ঘটনায় দেখা গেছে, নির্যাতনে ৪২ নারীর মৃত্যু হয়েছে। আর আহত হয়েছে ২৮৪ জন নারী।\n', '\n', 'পরিসংখ্যান বিশ্লেষণ করে দেখা গেছে, মৃত্যুর ঘটনা বেশি ঘটছে পারিবারিক নির্যাতনে ও যৌতুকের কারণে। দুই ক্ষেত্রই স্বামী ও শ্বশুরবাড়ির মানুষের সংশ্লিষ্টতা আছে। ঘটনার শিকার প্রায় অর্ধেক নারী আহত হয় এবং উল্লেখযোগ্যসংখ্যক নারী যৌন নির্যাতনের পর মারা যায়। তবে সংখ্যার মাধ্যমে নির্যাতনের সম্পূর্ণ চিত্র ফুটিয়ে তোলা সম্ভব নয় বলে মন্তব্য করছেন আমিনা মোহসিন। তিনি বলেন, ‘এর মাধ্যমে শারীরিক নির্যাতনের কিছু তথ্য পাওয়া গেলেও নির্যাতিতদের মানসিক পরিস্থিতির কিছুই জানা সম্ভব হয় না। এবং নির্যাতনের মাধ্যমে যে আতঙ্ক ছড়ায়, সে সম্পর্কেও কোনো ধারণা পাওয়া যায় না।’\n', '\n', 'শান্তি ও সন্ত্রাসে দেশের অবস্থান: অস্ট্রেলিয়ার সিডনিভিত্তিক বৈশ্বিক গবেষণা প্রতিষ্ঠান ইনস্টিটিউট ফর ইকোনমিকস অ্যান্ড পিসের (আইইপি) বৈশ্বিক শান্তি সূচক-২০১৮-এ বাংলাদেশের অবস্থান ছিল ৯৩তম। তবে ২০১৬ ও ২০১৭ সালে এই তালিকায় বাংলাদেশের অবস্থান ছিল যথাক্রমে ৮৩ ও ৮৪তম। আর গত ডিসেম্বরে আইইপি থেকে প্রকাশিত বৈশ্বিক সন্ত্রাসবাদ সূচক-২০১৮–এ ১৬৩টি দেশের মধ্যে বাংলাদেশের অবস্থান ছিল ২৫তম।\n', '\n', 'নিরাপত্তা বিশ্লেষক ড. এম সাখাওয়াত হোসেন প্রথম আলোকে বলেন, সন্ত্রাসবাদ দমনে কঠিন অবস্থান নিয়ে সরকার গুরুত্বপূর্ণ কাজ করেছে। কিন্তু উগ্র সন্ত্রাসী কর্মকাণ্ড ছাড়াও মানুষের শান্তি বিঘ্নিত হতে পারে। যদি গুম হওয়ার ভয় থাকে, মানুষ যদি বিনা কারণে গ্রেপ্তার হয়, তাহলে শান্তি বিনষ্ট হয়। মাদকবিরোধী অভিযানে নিরপরাধ মানুষ মারা গেলে শান্তি নষ্ট হবে।\n', '\ufeffডিগবাজি আর আনুগত্যে বারবার ভোটযুদ্ধে তাঁরা\n', '\n', 'এবারের জাতীয় সংসদ নির্বাচনের প্রার্থীদের মধ্যে অন্তত ১২ জন ১৯৭০–এর দশকের গোড়া থেকে নির্বাচনী মাঠে আছেন। অন্তত ৫০ জন আছেন যাঁরা গত পাঁচ দশকে পাঁচ বা তারও বেশিবার সংসদ নির্বাচনে অংশ নিচ্ছেন। তাঁদের কেউ কেউ ডিগবাজি খেয়েছেন, কেউ থেকে গেছেন দল-প্রতীকের প্রতি একনিষ্ঠ।\n', '\n', 'নৌকা, ধানের শীষ, লাঙ্গল, কুঁড়েঘর, কাস্তে-হাতুড়ি; কখনো বা দাঁড়িপাল্লায় ভোলবদলের পাশাপাশি একনিষ্ঠতার ঐতিহ্য এবং পারিবারিক পরম্পরায় প্রার্থিতার নজিরও কম নয়। চার-পাঁচটি বা তার বেশি নির্বাচনে অংশ নেওয়া ব্যক্তিদের তথ্য ঘেঁটে দেখা যায়, প্রার্থীদের বড় অংশ একই ‘ঘরানা’ বা ধারার বিভিন্ন দল বদল করে চলেছে। আবার দলত্যাগী নেতাদের ঘরে ফেরার নজিরও আছে।\n', '\n', 'বাংলাদেশের জন্মের ভিত্তিতে থাকা সত্তর সালের প্রাদেশিক নির্বাচনসহ গত ১১টি জাতীয় নির্বাচনের প্রথম ও দ্বিতীয় অবস্থানের প্রার্থী তালিকা বিশ্লেষণ করে এই তথ্য পেয়েছে প্রথম আলো। কিছু তালিকায় অল্পস্বল্প ফাঁক থাকা সত্ত্বেও একটি সার্বিক চিত্র উঠে এসেছে এতে।\n', '\n', 'আওয়ামী লীগ ও বিএনপির জোট মিলিয়ে এবার অন্তত সাতজন প্রার্থী আছেন, যাঁরা ১৯৭০ সালে তখনকার পূর্ব পাকিস্তানের জাতীয় ও প্রাদেশিক পরিষদ নির্বাচনে জিতেছিলেন। অন্তত পাঁচজন প্রার্থী যাত্রা শুরু করেছিলেন ১৯৭৩ সালে স্বাধীন দেশের প্রথম জাতীয় সংসদ নির্বাচনের মাধ্যমে।\n', '\n', 'প্রথম সাতজনের মধ্যে আমির হোসেন আমু, রাজিউদ্দিন আহমেদ রাজু, ইঞ্জিনিয়ার মোশাররফ হোসেন, আবদুল লতিফ সিদ্দিকী, শাহ মোয়াজ্জেম হোসেন জিতেছিলেন প্রাদেশিক পরিষদে। আর তোফায়েল আহমেদ ও অধ্যাপক আবু সাইয়িদ নির্বাচিত হন জাতীয় পরিষদে। এই সাতজন বাংলাদেশের প্রথম জাতীয় সংসদেও নির্বাচিত হন। সবাই ছিলেন আওয়ামী লীগের ঘরের মানুষ। চারজন এখনো তা-ই আছেন। শাহ মোয়াজ্জেম ও আবু সাইয়িদ ঘর শুধু নয়, মেরুই পাল্টে ফেলেছেন।\n', '\n', 'আবদুল্লাহ আল নোমান, রাশেদ খান মেনন, শাজাহান খান, আলী আশরাফ ও এ কে এম শাহজাহান কামাল—এবারকার এই পাঁচজন প্রার্থীও প্রথম জাতীয় সংসদ নির্বাচনে অংশ নিয়েছিলেন। শেষের দুজন বরাবর আওয়ামী লীগের হয়ে লড়ছেন। আবদুল্লাহ আল নোমান, একেবারে বিপরীত মেরুতে চলে গেছেন। উল্টো পথে হেঁটেছেন বর্তমান নৌমন্ত্রী শাজাহান খান। ১৯৭৩ সালে তিনি জাসদের হয়ে আওয়ামী লীগের বিরুদ্ধে নির্বাচন করেছিলেন। কিন্তু সপ্তম সংসদ নির্বাচন থেকে তিনি নৌকায় ভিড়েছেন। এখন পর্যন্ত আওয়ামী লীগই তাঁর দল।\n', '\n', 'গত ১০টি জাতীয় নির্বাচনের ৮টিতে আওয়ামী লীগ অংশ নিয়েছে। আমির হোসেন আমু ও তোফায়েল আহমেদ সব কটিতেই ছিলেন। তোফায়েল সাংসদই হয়েছেন সাতবার। সাতবার নির্বাচন করে পাঁচবার আওয়ামী লীগের সাংসদ হয়েছেন ইঞ্জিনিয়ার মোশাররফ হোসেন। একনিষ্ঠ সমর্থকদের এই দলে লতিফ সিদ্দিকীও আছেন, তবে চলতি মেয়াদে মন্ত্রিত্ব হারিয়েছিলেন আর দলীয় মনোনয়নও পাননি। এবার তিনি ‘একলা চলো’ নীতি নিয়েছেন।\n', '\n', 'বিএনপি প্রথম নির্বাচন করে ১৯৭৯ সালে, দ্বিতীয় জাতীয় সংসদের জন্য। তাদের অন্তত সাতজন এবারও ভোটের মাঠে হাজির। চৌধুরী কামাল ইবনে ইউসুফ, চৌধুরী তানভীর আহমেদ সিদ্দিকী ও শাহজাহান চৌধুরী (কক্সবাজার) এখনো একই ছাতার নিচে আছেন। সরদার এ কে এম নাসিরুদ্দিন, মওদুদ আহমদ আর আনিসুল ইসলাম মাহমুদ বিএনপি এবং জাতীয় পার্টির মধ্যে দৌড়াদৌড়ি করেছেন। রেদোয়ান আহমেদ নতুন দলই খুলে বসেছেন। তবে তাঁরা কেউ ধারা পাল্টাননি।\n', '\n', 'দলে-জোটে ডিগবাজি\n', '১৯৭০ ও ১৯৭৩ সালের নির্বাচনে সবচেয়ে বড় দল ছিল আওয়ামী লীগ। বলার মতো আর ছিল বামধারার দলগুলো। ১৯৭৫ সালে বঙ্গবন্ধু হত্যাকাণ্ডের পর জিয়াউর রহমান ও এরশাদ আমলে দল ভেঙে দল গড়ার প্রক্রিয়া প্রকট হয়। জন্ম নেয় বিএনপি ও জাতীয় পার্টি (জাপা)। শুরু হয় অনেক চেনামুখের দলবদল, ক্রমে যার সঙ্গে যোগ হয়েছে জোটবদলের খেলা। ডিগবাজির পরিসর হাল চষা, ধান কাটা আর নৌকায় ফসল তোলার মধ্যে।\n', '\n', 'রাজনৈতিক বিশ্লেষক মহিউদ্দিন আহমদ মনে করেন, আদর্শহীনতার সংস্কৃতির পাশাপাশি ব্যক্তিগত লাভের বিষয়টি ডিগবাজিতে বড় ভূমিকা রাখে। আর রাজনৈতিক দলগুলোরও থাকে জেতার জন্য নানা সমীকরণ।\n', '\n', 'লাঙ্গল, ধানের শীষ আর নৌকা—তিন প্রতীকেই ভোট খেলেছেন হাতে গোনা কয়েকজন। প্রথমেই আসে শাহ মোয়াজ্জেম হোসেনের কথা। একসময়ের এই ছাত্রলীগ নেতা দেশের প্রথম সংসদে ছিলেন চিফ হুইপ। কিন্তু বঙ্গবন্ধু হত্যার পর মোড় ঘুরে যোগ দেন হত্যাকারীদের বসানো রাষ্ট্রপতি খন্দকার মোশতাকের ডেমোক্রেটিক লীগে। জিয়া হত্যার পর এরশাদ ক্ষমতা দখল করলে শাহ মোয়াজ্জেম হাতে তুলে নেন লাঙ্গল। একসময় তিনি জাতীয় পার্টির মহাসচিব হন, হন উপপ্রধানমন্ত্রীও। ২০০৬ সালে তৃতীয় ডিগবাজি দিয়ে বনে যান বিএনপির। কিন্তু এ দলের হয়ে ২০০৮ সালের নির্বাচনে হেরে যান। এবারও তাঁর হাতে ধানের শীষ, মুন্সিগঞ্জ-১ আসনে।\n', '\n', 'সাবেক স্পিকার শামসুল হুদা চৌধুরীরও একই অভিজ্ঞতা আছে। ময়মনসিংহের এই নেতা বিএনপির হয়ে সাংসদ হন ১৯৭৯ সালে। ১৯৮৬ ও ’৮৮ সালে হলেন জাতীয় পার্টির সাংসদ। ১৯৯৬ সালের নির্বাচনে নৌকায় উঠেছিলেন, কিন্তু সংসদে পৌঁছাতে পারেননি। তবে এরপর আমরণ নৌকা ছাড়েননি।\n', '\n', 'মিজানুর রহমান চৌধুরী প্রথম সংসদে ছিলেন নৌকায়। আওয়ামী লীগের গুরুত্বপূর্ণ এই নেতা জিয়াউর রহমানের আমলে দল ভেঙে বেরিয়ে আসেন। দলের নামের পাশে বন্ধনীতে নিজের নাম দিয়ে মই মার্কা নিয়ে ১৯৭৯ সালের নির্বাচনে বিজয়ী হন। তারপর এরশাদ আমলে জাপায় যোগ দিয়ে প্রধানমন্ত্রী হয়ে যান। পরের তিনটি নির্বাচন তিনি লাঙ্গল নিয়েই করেছেন। কিন্তু ২০০১ সালে নৌকায় প্রত্যাবর্তন করেন, যদিও আর নির্বাচন করেননি।\n', '\n', '১৯৭০ থেকে বঙ্গবন্ধুর সৈনিক আবু সাইয়িদের প্রায় পাঁচ দশক কাটল যাওয়া আর ফেরার দৌড়াদৌড়িতে। ১৯৮৩ সালে আবদুর রাজ্জাক আওয়ামী লীগ ছেড়ে বাকশাল নামে দল গড়লে সাইয়িদ তাঁর সঙ্গী হন। বাকশালের কাস্তে হাতে পঞ্চম সংসদ নির্বাচন করে জামায়াতের মতিউর রহমান নিজামীর কাছে হেরে যান। তারপর ঘরের ছেলে ঘরে ফিরে নৌকায় চড়ে নিজামীকে হারিয়ে ১৯৯৬-এর জুনে সপ্তম সংসদে যান।\n', '\n', 'কিন্তু ২০০৭ সালের সেনা-সমর্থিত সাবেক তত্ত্বাবধায়ক সরকারের আমলে সাইয়িদ ‘সংস্কারপন্থী’ তকমা পেলে দল পরবর্তী দুই নির্বাচনে আর তাঁকে মনোনয়ন দেয়নি। এবারও দলে বিফল; তাই যোগ দিয়েছেন গণফোরামে আর ভোটযুদ্ধে নেমেছেন ধানের শীষ হাতে।\n', '\n', 'রাশেদ খান মেনন ও আবদুল্লাহ আল নোমান দুজনই ’৭৩-এর সংসদে যেতে চেয়েছিলেন ভাসানী ন্যাপের হয়ে। পারেননি। মেনন ১৯৭৯ সালে সম্মিলিত গণতান্ত্রিক আন্দোলনের ছাতায় বরিশালের বাকেরগঞ্জ-৯ আসনের সাংসদ হন। তারপর বাংলাদেশের ওয়ার্কার্স পার্টি গড়ে পঞ্চম সংসদ নির্বাচন থেকে একটানা ভোটের মাঠে আছেন তিনি। তবে জোটের রাজনীতিতে এবার তাঁর প্রতীক নৌকা। আর নোমান গিয়েছেন বিএনপির ঘরে।\n', '\n', 'কর্নেল (অব.) অলি আহমদ পঞ্চম থেকে অষ্টম সংসদ পর্যন্ত ছিলেন বিএনপির সাংসদ ও মন্ত্রী। ২০০৬ সালে নতুন দল এলডিপি গড়ে যোগ দেন আওয়ামী লীগের নেতৃত্বাধীন মহাজোটে। এক বছরের মাথায় মহাজোট ছাড়েন। ২০১২ সালে বিএনপির নেতৃত্বাধীন ২০-দলীয় জোটে ঢুকেছেন। তবে এবারের নির্বাচনে লড়ছেন ঐক্যফ্রন্টের হয়ে, নিজের দলীয় প্রতীকে।\n', '\n', 'যুদ্ধাপরাধের জন্য ফাঁসি হওয়া সালাউদ্দিন কাদের চৌধুরী প্রথম সাংসদ হয়েছিলেন ১৯৭৯ সালে, মুসলিম লীগ থেকে হাতে হারিকেন নিয়ে। এরপর এরশাদের আমলে তিনি লাঙ্গল ধরে ১৯৮৬ সালের নির্বাচনে জিতে মন্ত্রী হন। পরের বছর নিজেই গঠন করেন ন্যাশনাল ডেমোক্রেটিক পার্টি (এনডিপি)। সেই দল থেকে পঞ্চম সংসদে নির্বাচিত হন। সপ্তম জাতীয় সংসদ নির্বাচনেও তিনি জেতেন, তবে তখন তিনি বিএনপির। বিএনপির হয়েই তাঁর সাংসদ জীবনের ইতি, নবম সংসদে। তাঁর ভাই গিয়াস উদ্দিন কাদের চৌধুরী এই পরম্পরা ধরে রেখেছেন।\n', '\n', 'বাংলাদেশের প্রথম নারী সাংসদ সৈয়দা রাজিয়া ফয়েজও মুসলিম লীগের হয়ে নির্বাচিত হন ১৯৭৯ সালে, উপনির্বাচনে। আগে জিতেছিলেন একই দলের খান এ সবুর। রাজিয়া ফয়েজ ১৯৮৭ সালে জাতীয় পার্টিতে যোগ দিয়ে মন্ত্রী হন। ১৯৯১ ও ’৯৬ সালের নির্বাচনে জাতীয় পার্টির হয়ে অংশ নেন। পরে ২০০৮ সালে বিএনপিতে যোগ দিয়ে আমৃত্যু সেই দলে ছিলেন।\n', '\n', 'বিএনপিতে নির্বাচনী যাত্রা শুরু করে আশির দশকের গোড়ায় মওদুদ আহমদ জাপার প্রতিষ্ঠায় যুক্ত হন। তারপর তিনি এরশাদের প্রধানমন্ত্রী ও উপরাষ্ট্রপতি পর্যন্ত হন। তবে অষ্টম সংসদ থেকে (২০০১) মওদুদ তাঁর পুরোনো ঘরে ফিরেছেন। এবারও তাঁর হাতে ধানের শীষ।\n', '\n', 'বিএনপি থেকে আশির দশকের মাঝামাঝিতে জাপায় গিয়ে থিতু হয়েছেন আনিসুল ইসলাম মাহমুদ। নির্বাচন করছেন আওয়ামী লীগের সঙ্গে জোটভুক্ত হয়ে।\n', '\n', 'বাংলাদেশের কমিউনিস্ট পার্টি (সিপিবি) থেকে আওয়ামী লীগ অথবা বিএনপিতে গিয়ে সাংসদ হওয়ার বেশ কিছু নজির আছে। ১৯৯১ সালে সিপিবির প্রার্থী হিসেবে পরাজিত হয়েছিলেন বর্তমান শিক্ষামন্ত্রী নুরুল ইসলাম নাহিদ। এরপর থেকে এবার পর্যন্ত তিনি আওয়ামী লীগের ভোটযোদ্ধা। আবার পঞ্চম সংসদে সিপিবির সাংসদ পঞ্চগড়ের মোজাহার হোসেন পরের নির্বাচনগুলোয় লড়েছেন বিএনপির হয়ে। এবার তিনি মাঠে নেই।\n', '\n', 'এবার জোটের রাজনীতির তালেগোলে দল না বদলেও প্রতীক বদল দেখা যাচ্ছে। যেমন নারায়ণগঞ্জ-৫ আসনে আওয়ামী লীগের সাবেক সাংসদ এস এম আকরাম এবার জাতীয় ঐক্যফ্রন্ট থেকে নির্বাচনের মাঠে আছেন। মার্কা তাঁর ধানের শীষ। একই অবস্থা সুলতান মোহাম্মদ মনসুর, মাহমুদুর রহমান মান্না, আ স ম আবদুর রব, মোস্তফা মোহসীন মন্টুর মতো বেশ কিছু রাজনীতিকের।\n', '\n', 'জামায়াতের প্রার্থীদের মধ্যে দলবদলের নজির কম। তবে নির্বাচন কমিশন নিবন্ধন বাতিল করার পর এবার জোটের সুবাদে জামায়াতের ২১ জন প্রার্থী বিএনপির ধানের শীষে আশ্রয় নিয়েছেন। আরেকজন আছেন স্বতন্ত্র, যিনি বিএনপির সমর্থন পেয়েছেন।\n', '\n', 'সাবেক রাষ্ট্রপতি বিএনপির প্রতিষ্ঠাতা মহাসচিব এ কিউ এম বদরুদ্দোজা চৌধুরীর দীর্ঘদিনের আসনে এবার নির্বাচন করছেন তাঁর ছেলে মাহী বি চৌধুরী। বি চৌধুরীর মতোই তাঁর ছেলেও নতুন দল বিকল্পধারা গঠনের আগে বিএনপি করতেন। কিন্তু জোটের হিসাবনিকাশে এবার তিনি লড়ছেন নৌকায় চড়ে।\n', '\n', 'জাতীয় পার্টির পুরোনো সাংসদ ফজলে রাব্বী মিয়া আওয়ামী লীগের সাংসদ হয়ে যান ২০০১ সালে। তিনি বর্তমান সংসদের ডেপুটি স্পিকার। এবারও মাঠে আছেন।\n', '\n', 'বিএনপির সাবেক মহাসচিব কে এম ওবায়দুর রহমান সত্তরের জাতীয় পরিষদে নৌকা নিয়ে বিজয়ী হয়েছিলেন। স্বাধীন দেশের প্রথম ও দ্বিতীয় সংসদ নির্বাচনেও একই ঘটনা ঘটে। তারপর তিনি বিএনপিতে যোগ দেন। এরশাদের আমলে গঠন করেন জনতা দল। এরশাদের পতনের পর নির্বাচনে হারেন। অতঃপর বিএনপিতে ফিরে দুবার সাংসদ হন। তাঁর মৃত্যুর পর এবার তাঁর আসনে ভোট করছেন মেয়ে শামা ওবায়েদ।\n', '\n', 'সত্তর দশকের গোড়ায় সুরঞ্জিত সেনগুপ্ত নির্বাচন করেছিলেন ন্যাপ (ওয়ালী) এবং ন্যাপের (মোজাফফর) হয়ে। ’৭০-এর প্রাদেশিক পরিষদে জেতেন আর ’৭৩-এ দ্বিতীয় হন। ১৯৯১ সালে তিনি ছিলেন গণতন্ত্রী পার্টির প্রার্থী। অবশেষে তিনি থিতু হন আওয়ামী লীগে, ১৯৯৬ সাল থেকে। তাঁর মৃত্যুর পর এবার সেই আনুগত্যের সুতো তাঁর স্ত্রী জয়া সেনগুপ্তার হাতে।\n', '\n', 'রাজনৈতিক পরম্পরা\n', '\n', 'পাঁচ দশকে দলনিষ্ঠ ভোটযোদ্ধার সংখ্যাও কিন্তু কম না। আওয়ামী লীগ ঘরানায় এমন কয়েকজনের নাম করতে গেলে শেখ হাসিনা ও তাঁর স্বজনদের নাম চলেই আসে। অনুগত লাগাতার ভোটযোদ্ধাদের তালিকাও দীর্ঘ। বিএনপি ও জাতীয় পার্টির এমন তালিকা কিছুটা ছোট।\n', '\n', 'দলনিষ্ঠতার আরেক নজির পারিবারিক পরম্পরা। আওয়ামী লীগের দুর্দিনের কান্ডারি হিসেবে পরিচিত জিল্লুর রহমান সত্তরের প্রাদেশিক পরিষদ থেকে শুরু করে একটানা ২০০৮ সাল পর্যন্ত নির্বাচন করেছেন। সাবেক এই রাষ্ট্রপতির আসনে এখন নির্বাচন করছেন তাঁর ছেলে নাজমুল হাসান।\n', '\n', 'রাষ্ট্রপতি আবদুল হামিদ সত্তর সালের জাতীয় পরিষদের সর্বকনিষ্ঠ সদস্য নির্বাচিত হন। তিনিও ২০০৮ সাল পর্যন্ত ভোটের মাঠে ছিলেন। ২০১৩ সালে প্রথম মেয়াদে রাষ্ট্রপতি হলে তাঁর জায়গায় হাল ধরেন ছেলে রেজোয়ান আহম্মেদ।\n', '\n', 'মাদারীপুরের ইলিয়াস আহমেদ চৌধুরী ’৭০ থেকে ১৯৯১ পর্যন্ত আওয়ামী লীগের প্রার্থী থেকেছেন। তাঁর মৃত্যু হলে হাল ধরেছেন ছেলে নুর-ই-আলম চৌধুরী। চট্টগ্রামের আওয়ামী লীগের নেতা আক্তারুজ্জামান চৌধুরী সত্তরের নির্বাচন থেকে আমৃত্যু আওয়ামী লীগের ভোটের মাঠে ছিলেন। তাঁর পরম্পরায় এবারও মাঠে আছেন ছেলে সাইফুজ্জামান চৌধুরী।\n', '\n', 'ময়মনসিংহের আলতাফ হোসেন ১৯৭৩ সালে ন্যাপ (মো.) থেকে হেরে যান। ১৯৯১ থেকে ২০০১ পর্যন্ত সেখানে নির্বাচনে নৌকার কান্ডারি ছিলেন। এখন সে দায়িত্ব তাঁর ছেলে ফাহমি গোলন্দাজের হাতে।\n', '\n', 'আওয়ামী লীগে এমন উদাহরণ অনেক। অন্য দলেও আনুগত্যের বংশপরম্পরা আছে, তবে কম। সাবেক মন্ত্রী ও রাষ্ট্রবিজ্ঞানী মিজানুর রহমান শেলী মনে করেন, আওয়ামী লীগের নেতাদের মধ্যে দলনিষ্ঠতা বেশি, কারণ দলটি সাধারণ মানুষের মধ্য থেকেই গড়ে উঠেছে। তিনি মনে করেন, জিল্লুর রহমান বা আবদুল হামিদের মতো অন্য নেতারা দলে মূল্যায়ন পেয়েছেন এবং তাঁদের মধ্যে একটি আদর্শ নিয়ে কাজ করার প্রবণতা ছিল।\n', '\n', 'দুঃশাসনের দ্বি-দলীয় মিউজিক্যাল চেয়ার খেলার অবসান অপরিহার্য\n', '\n', '\n', 'স্বাধীনতার পর দ্বি-দলীয় ধারার অবসান না ঘটিয়ে দ্বি-দলীয় ধারা কেন্দ্রিক দুঃশাসন আরো পোক্ত করা হচ্ছে। জনগণের মুক্তির স্বার্থে দুঃশাসনের এমন মিউজিকাল চেয়ার খেলার অবসান ঘটানো অপরিহার্য হয়ে পড়েছে। তাই দুঃশাসনের অবসান ও বিকল্প গড়ার সংগ্রাম জোরদার করতে আগামী ৫ অক্টোবর শুক্রবার দেশব্যাপী লাল পতাকা মিছিল ও সমাবেশের কর্মসূচী ঘোষণা করেছে বাংলাদেশের কমিউনিস্ট পার্টি (সিপিবি)।\n', '\n', 'আজ সোমবার সকালে মুক্তিভবনের প্রগতি সম্মেলন কক্ষে এক সংবাদ সম্মেলন ওই কর্মসূচী ঘোষণা করা হয়। দেশের বর্তমান রাজনৈতিক পরিস্থিতি সম্পর্কে দলের অবস্থান তুলে ধরতে আয়োজিত সংবাদ সম্মেলনে লিখিত বক্তব্য পাঠ করেন সিপিবি’র সাধারণ সম্পাদক মো. শাহ আলম। সাংবাদিকদের বিভিন্ন প্রশ্নের উত্তর দেন পার্টির সভাপতি মুজাহিদুল ইসলাম সেলিম। এসময় দলের সভাপতিমণ্ডলীর সদস্য রফিকুজ্জামান লায়েক, সহকারি সাধারণ সম্পাদক সাজ্জাদ জহির চন্দন, কেন্দ্রীয় সম্পাদক রুহিন হোসেন প্রিন্স, আহসান হাবীব লাবলুসহ কেন্দ্রীয় নেতৃবৃন্দ উপস্থিত ছিলেন।\n', '\n', 'সংবাদ সম্মেলন থেকে অবাধ, নিরপেক্ষ, অংশগ্রহণমূলক ও গ্রহণযোগ্য জাতীয় নির্বাচনের জন্য জাতীয় নির্বাচনের তফসিল ঘোষণার আগে সরকারের পদত্যাগ, রাজনৈতিক দল ও সমাজের অপরাপর অংশের মানুষের মতামতের ভিত্তিতে নির্বাচনকালীন নিরপেক্ষ তদারকি সরকার গঠন, নির্বাচনের তফসিল ঘোষণার আগে বর্তমান জাতীয় সংসদ ভেঙে দেওয়া, জনগণের আস্থা অর্জনে ব্যর্থ বর্তমান নির্বাচন কমিশন পুনর্গঠন করা এবং সংখ্যানুপাতিক নির্বাচন পদ্ধতি চালুসহ টাকার খেলা ও পেশিশক্তিনির্ভর বিদ্যমান গোটা নির্বাচনী ব্যবস্থার আমূল পরিবর্তনের দাবি জানানো হয়। দাবি আদায়ে কেন্দ্রীয় কর্মসূচীর অংশ হিসেবে শুক্রবার বিকেল ৩টায় জাতীয় প্রেসক্লাবের সামনে সমাবেশ ও লাল পতাকা মিছিলের কর্মসূচি ঘোষণা করে তা সফল করার আহ্বান জানানো হয়।\n', '\n', 'সংবাদ সম্মেলনে সিপিবি সভাপতি মুজাহিদুল ইসলাম সেলিম বলেন, কমিউনিস্ট পার্টি দেশের জনগণের বিরুদ্ধে শাসক শ্রেণির পরিচালিত প্রতিটি আক্রমণ সাহসের সাথে মোকাবিলা করছে। শুধু রুটি রুজির সংগ্রাম নয় অবাধ, নিরপেক্ষ, অংশগ্রহণমূলক ও গ্রহণযোগ্য জাতীয় নির্বাচনের জন্য রাজপথে লড়াই করছে। এ আন্দোলনে আমাদের কর্মীদের রক্ত ঝরেছে। সিপিবি’র পাশাপাশি অন্যান্য বামপন্থী শক্তিও ভাত এবং ভোটের অধিকারের জন্য সামনে থেকে লড়াই-সংগ্রাম পরিচালনা করছে।\n', '\n', 'তিনি আরো বলেন, স্বৈরশাসকরা নির্বাচন বিষয়টাকে প্রহসনে পরিণত করেছিল। নব্বই পরবর্তী সরকারগুলো অবাধ ও নিরপেক্ষ নির্বাচন ব্যবস্থা চালু করতে পারেনি। বর্তমান সরকার আরো এক ধাপ অগ্রসর হয়ে নির্বাচনকে ‘ঐন্দ্রজালিক প্রহসনে’ পরিণত করেছে। এমতাবস্থায় বাম-গণতান্ত্রিক বিকল্প শক্তিকে রাষ্ট্রক্ষমতায় নেওয়ার মধ্য দিয়েই কেবল এই সংকট মোবাকেলা সম্ভব বলে তিনি দাবি করেন।', '\ufeffঢাকায় অস্তিত্বের জানান দিচ্ছে জামায়াত\n', '\n', 'দেশের সবচেয়ে জনবহুল জেলা ঢাকা। দেশের অন্য সব রাজনৈতিক দলের সঙ্গে জাতীয় সংসদ নির্বাচনে এখানেও ভোটের লড়াইয়ে নামে জামায়াতে ইসলামী। কিন্তু বিজয়ীর হাসি কখনোই হাসতে পারেননি ধর্মভিত্তিক রাজনৈতিক দলটির প্রার্থীরা; বরং শোচনীয়ভাবে পরাজয় বরণ করতে হয়েছে তাঁদের। তবু সংসদ নির্বাচনে ঢাকা জেলার কোনো না কোনো আসন থেকে জামায়াতে ইসলামী তাদের প্রার্থীকে দাঁড় করিয়ে দেয়। সেটি কখনো জোট বেঁধে, কখনোবা একক প্রার্থী দিয়ে।\n', '\n', 'তবে সময়ের সঙ্গে সঙ্গে ঢাকা জেলা থেকে জামায়াতে ইসলামীর প্রার্থীসংখ্যা কমে এসেছে। নিবন্ধন না থাকায় একাদশ জাতীয় সংসদ নির্বাচনে ২০–দলীয় জোটের প্রধান দল বিএনপির ধানের শীষ প্রতীক নিয়ে ভোটের লড়াইয়ে নেমেছেন জামায়াতে ইসলামীর প্রার্থীরা।\n', '\n', 'সারা দেশের ৩০০ সংসদীয় আসনের মধ্যে ২৫ আসনে দলটির প্রার্থী রয়েছে। এর মধ্যে ঢাকা-১৫ আসনে ধানের শীষ প্রতীক নিয়ে প্রার্থী হয়েছেন বাংলাদেশ জামায়াতে ইসলামীর সেক্রেটারি জেনারেল শফিকুর রহমান। কাফরুল, মিরপুর ও শেরেবাংলা নগর থানা এলাকার কিছু অংশ নিয়ে গড়া এই আসনে জামায়াতের শীর্ষ নেতার প্রধান প্রতিদ্বন্দ্বী বাংলাদেশ আওয়ামী লীগের কামাল আহমেদ মজুমদার। প্রচারে আর পোস্টারে নৌকা প্রতীকে তিনবারের সাংসদের দেখা মিললেও শফিকুর রহমানকে মাঠে দেখা যায়নি। তবে শীর্ষ নেতাকে প্রার্থী করে দীর্ঘ ২২ বছর পর সংসদ নির্বাচনের ঢাকা জেলার ভোটযুদ্ধে ফিরে এসেছে জামায়াতে ইসলামী।\n', '\n', 'ঢাকা-১৫ আসনের এলাকাবাসীর মতে, দৃশ্যমান প্রচার না থাকলেও রাজধানী মতো গুরুত্বপূর্ণ স্থানে প্রার্থী দিয়ে জামায়াত ইসলামী তাদের অস্তিত্বের বার্তা দিচ্ছে।\n', '\n', '\n', 'প্রচারের কৌশল\n', '\n', 'কাফরুলের ইব্রাহিমপুর থেকে শেওড়াপাড়া, মণিপুর, কাজীপাড়া, পীরেরবাগের মতো সব এলাকাতেই নৌকা প্রতীকের পোস্টার–ব্যানারের ছড়াছড়ি। এর মধ্যে ইসলামী আন্দোলন বাংলাদেশের প্রার্থীর হাতপাখা প্রতীকের পোস্টার রয়েছে। কিন্তু বিশাল এই এলাকা ঘুরে কোথাও ধানের শীষ প্রতীকে জামায়াতে ইসলামীর প্রার্থী শফিকুর রহমানের একটি পোস্টারও দেখা যায়নি। এলাকায় যেসব বাসিন্দার সঙ্গে কথা হলো, তাঁরা কেউ ধানের শীষের কোনো পোস্টার দেখেছেন কি না, সে বিষয়ে কোনো তথ্য দিতে পারেননি।\n', '\n', 'তবে নৌকা প্রতীকের সবর প্রচারণা থাকলেও জামায়াতে ইসলামী ধানের শীষ নিয়ে প্রচার চালিয়ে যাচ্ছে বেশ নীরবে। দিনের বেলা ময়দানে দেখাই যায় না তাদের নেতা-কর্মীদের। রাতের বেলা কিছুটা বিক্ষিপ্তভাবে প্রচার চালান জামায়াত কর্মীরা। ১০ থেকে ১২ জনের ছোট ছোট দল করে এলাকাভিত্তিক লিফলেট বিতরণ করেছেন তাঁরা। প্রতিটি দলে দু-তিনজন বয়স্ক লোক থাকেন। বাকি সবাই বয়সে বেশ তরুণ। মসজিদের সামনে কিংবা বাজারগুলোয় খুব দ্রুত লিফলেট বিতরণ করেছেন। এলাকা ভাগ করা থাকলেও জামায়াত প্রার্থীর লিফলেট বিতরণ হয় নির্দিষ্ট সময়ে। ১৪ থেকে ১৭ ডিসেম্বর পর্যন্ত ইব্রাহিমপুর বাজার, পীরেরবাগ শিমুলতলা মসজিদের সামনে এশার নামাজের পর লিফলেট বিতরণ করেছেন জামায়াত কর্মীরা। কিন্তু এলাকার কিছু লোকজন এগিয়ে এলে দ্রুত সেখান থেকে সরে যান তাঁরা। বিএনপির প্রার্থী হিসেবে নির্বাচন করলেও লিফলেটে খালেদা জিয়ার ছবি নেই। লিফলেটে রয়েছে কেবল শফিকুর রহমানের ছবি আর ধানের শীষ প্রতীক।\n', '\n', 'অবশ্য লিফলেট বিতরণে নিজেদের প্রচার সীমিত রাখছে জামায়াতে ইসলামী। ডিজিটাল কৌশল অবলম্বন করেছে তারা। এলাকাভিত্তিক ভোটারদের কাছে মুঠোফোনে খুদে বার্তা (এসএমএস) পাঠানো হচ্ছে। যেখানে লেখা, ‘খালেদা জিয়ার সালাম নিন, ডা. শফিকুর রহমানকে ধানের শীর্ষে ভোট দিন।’ ১৭ ডিসেম্বর সন্ধ্যার দিকে ইব্রাহিমপুর এলাকায় ডা. শফিকুর রহমানের নাম উল্লেখ করে এ ধরনের এসএমএস পাঠানো হয়। নিবন্ধন না থাকায় লিফলেট বা এসএমএসে জামায়াতে ইসলামী উল্লেখ ছিল না।\n', '\n', 'হামলার অভিযোগ\n', 'দৃশ্যমান প্রচার-প্রচারণা না থাকলেও জামায়াতে ইসলামী বিরুদ্ধে হামলার অভিযোগ করেছেন কাফরুল-মিরপুর থানার আওয়ামী লীগ নেতা–কর্মীরা। ১৮ ডিসেম্বর রাতে মণিপুরের মোল্লাপাড়া এলাকায় আওয়ামী লীগে প্রচারকেন্দ্রে হামলার ঘটনা ঘটে। এতে দলের একজন নেতা আহত হন। এশার নামাজের পর এই হামলায় নৌকার পোস্টার, বঙ্গবন্ধু ও প্রধানমন্ত্রী ছবি ছিঁড়ে ফেলা হয়। এ ছাড়া কয়েকটি ককটেল বিস্ফোরিত হয়। এ ঘটনায় অজ্ঞাত ২০০ জনকে আসামি করে মিরপুর মডেল থানায় মামলা করেন তাঁতীলীগের নেতা মোশারফ হোসেন। এরপর ১০ জনকে গ্রেপ্তার করে পুলিশ। মিরপুর মডেল থানার ভারপ্রাপ্ত কর্মকর্তা (ওসি) দাদন ফকির জানান, গ্রেপ্তার ১০ জনের মধ্যে বেশির ভাগই জামায়াতের স্থানীয় পর্যায়ের নেতা–কর্মী। এ ছাড়া বিএনপির কয়েকজন কর্মীও রয়েছেন।\n', '\n', 'পরদিন ১৯ ডিসেম্বর এশার নামাজের পরও ১৪ নম্বর সেকশনের বড় মসজিদের সামনে কামাল মজুমদারের একটি প্রচারকেন্দ্রে হামলার ঘটনা ঘটে। এ ঘটনায়ও জামায়াতে ইসলামীকে দায়ী করে কাফরুল থানায় একটি মামলা করে আওয়ামী লীগ।\n', '\n', 'তবে ১৮ ডিসেম্বরের হামলার ঘটনার নিন্দা জানান জামায়াতে ইসলামী সেক্রেটারি জেনারেল শফিকুর রহমান। গত বুধবার পাঠানো এক বিবৃতিতে তিনি বলেন, এই ধরনের হামলা কাপুরুষোচিত কাজ। একটি মহল নির্বাচনকে বানচাল করার জন্য এই ধরনের ন্যক্কারজনক ঘটনা ঘটিয়ে থাকতে পারে। নির্বাচনী পরিবেশকে স্থিতিশীল করতে সুষ্ঠু তদন্তের মাধ্যমে প্রকৃত দোষী ব্যক্তিদের শনাক্ত করে দৃষ্টান্তমূলক শাস্তির দাবি জানান তিনি। এ ছাড়া লেভেল প্লেয়িং ফিল্ড নিশ্চিত করে সর্বত্র শান্তি-শৃঙ্খলা বজায় রাখতে নির্বাচন কমিশন ও প্রশাসনের দৃষ্টি আকর্ষণ করেন শফিকুর রহমান।\n', '\n', '২০ ডিসেম্বর জামায়াতে ইসলামীর শফিকুর রহমানের পক্ষ থেকে এক বিবৃতিতে বলা হয়, ‘প্রতিদিন প্রচারকর্মীদের আটক করা হচ্ছে। এ পর্যন্ত দেড় শতাধিক কর্মীকে আটক করা হয়েছে। গতকাল থেকে আমাদের একজন নির্বাচন সমন্বয়ককে খুঁজে পাচ্ছি না। আওয়ামী লীগ ও পুলিশ আমাদের বিরুদ্ধে যুদ্ধ ঘোষণা করেছে। জনগণ আমাদের পক্ষে। ৩০ ডিসেম্বর জনতার ভোটবিপ্লব ঘটবেই ইনশা আল্লাহ।’\n', '\n', 'ঢাকা-১৫ আসনে ধানের শীষ প্রতীক নিয়ে প্রার্থী হয়েছেন বাংলাদেশ জামায়াতে ইসলামীর সেক্রেটারি জেনারেল শফিকুর রহমান। ছবি: ফেসবুক থেকে সংগৃহীতঢাকা-১৫ আসনে ধানের শীষ প্রতীক নিয়ে প্রার্থী হয়েছেন বাংলাদেশ জামায়াতে ইসলামীর সেক্রেটারি জেনারেল শফিকুর রহমান। ছবি: ফেসবুক থেকে সংগৃহীত\n', 'চার নির্বাচনে জামায়াতের ভোট সোয়া লাখ\n', 'জাতীয় সংসদ নির্বাচনের সময় জামায়াতে ইসলামী জোটবদ্ধ বা একক—দুভাবেই ভোটের লড়াইয়ে নামে। দেশ স্বাধীন হওয়ার পর দলটি নিষিদ্ধ থাকায় ১৯৭৩ সালের প্রথম জাতীয় সংসদ নির্বাচনে অংশ নিতে পারেনি। বিএনপির প্রতিষ্ঠাতা সাবেক রাষ্ট্রপতি জিয়াউর রহমানের শাসনামলে ১৯৭৯ সালে জামায়াতে ইসলামী জোট করে মুসলিম লীগের সঙ্গে। ওই নির্বাচনে ঢাকা জেলার মধ্যে চারটি আসনে জামায়াতে ইসলামী বাংলাদেশ নামে তাদের প্রার্থী ছিল। এর একটি আসনেও জয় পাননি তাঁরা। এর মধ্যে ঢাকা-৩ আসনে ৭ হাজার ২৭৭ ভোট পেয়েছিল জামায়াত। ১৯৮৬ সালের নির্বাচনে ঢাকা থেকে একটি আসনে প্রার্থী দেয় জামায়াতে ইসলামী। সেবার ঢাকা-৬ আসনে (মতিঝিল) ১২ হাজার ৭১৫ ভোট পান দলটির প্রার্থী। এটি ঢাকা জেলায় জামায়াতে ইসলামী সবচেয়ে বেশি ভোট। ১৯৯১ সালের নির্বাচনে ঢাকা জেলার ১৩টি আসনের মধ্যে ৯টি আসনে জামায়াত প্রার্থী দিয়েছিল। সেবার ঢাকা-৬ আসনে জামায়াতে ইসলামী তখনকার ভারপ্রাপ্ত আমির আব্বাস আলী খান ১০ হাজার ১০৪ ভোট পেয়েছিলেন। ১৯৯৬ সালের ষষ্ঠ জাতীয় সংসদ নির্বাচনে জামায়াতে ইসলামী এককভাবে ৩০০ আসনে প্রার্থী দিয়েছিল। ঢাকার ১৩টি আসনের মধ্যে ঢাকা-১১ আসন (বৃহত্তর মিরপুর) থেকে সবচেয়ে বেশি ৮ হাজার ৯৪৬ ভোট পেয়েছিল। এরপর বিএনপির জোটসঙ্গী থাকায় ২০০১ ও ২০০৮ সালের সংসদ নির্বাচনে ঢাকা জেলায় কোনো প্রার্থী ছিল না জামায়াতে ইসলামীর। সবশেষ ২০১৪ সালের দশম জাতীয় নির্বাচন বিএনপির মতো তারাও বয়কট করে। তবে নির্বাচনে কমিশনে নিবন্ধন না থাকা জামায়াতে ইসলামী এবার ধানের শীষ প্রতীক নিয়ে নির্বাচন করছে। সব মিলিয়ে চারটি জাতীয় সংসদ নির্বাচনে জামায়াতে ইসলামীর ২৩ প্রার্থী পেয়েছিলেন ১ লাখ ২৩ হাজার ৮৭ ভোট।\n', '\n', '২২ বছর পর ঢাকার নির্বাচনে ফিরে আসা জামায়াত ইসলামী এবার অন্য হিসাব–নিকাশ করছে বলে মনে করেন রাজনৈতিক বিশ্লেষকেরা। ধানের শীষ প্রতীক পাওয়ায় জামায়াতে ইসলামীর প্রার্থীরা এবার ভোট বেশি পাবেন বলে মনে করছেন বাংলাদেশের রাজনৈতিক দলবিষয়ক গবেষক মহিউদ্দিন আহমেদ। প্রথম আলোকে তিনি বলেন, ধানের শীষ প্রতীক পাওয়ায় জামায়াতে ইসলামীর ভোট পাওয়ায় আগের হিসাব চলবে না। এখানে প্রতীকের একটি বিষয় আছে। ফ্রি অ্যান্ড ফেয়ার নির্বাচন হলে অ্যান্টি–আওয়ামী লীগের ভোট ধানের শীষে চলে আসবে।\n', '\n', 'এবারের নির্বাচনে জামায়াতের অংশগ্রহণের মধ্য দিয়ে দলটিকে আবার জাগিয়ে তোলা হলো বলে মনে করেন একাত্তরের ঘাতক দালাল নির্মূল কমিটির সভাপতি শাহরিয়ার কবির। প্রথম আলোকে তিনি বলেন, ‘ধানের শীষ প্রতীক পেয়ে জামায়াত এখন অপ্রতিরোধ্য হয়ে উঠেছে। তাদের প্রার্থীরা বলছে, খালেদা জিয়ার সালাম নিন, তাদের অমুক প্রার্থীকে ভোট দিন। বিএনপি আগে বলত, তাদের (জামায়াতে ইসলামী) সঙ্গে আদর্শগত মিল নেই। ধানের শীষ প্রতীক জামায়াতকে দেওয়ার মধ্য দিয়ে সেই বাধা আর থাকল না। যুদ্ধাপরাধীদের বিচারের মধ্য দিয়ে জামায়াত নিশ্চিহ্ন হয়ে গিয়েছিল। সেই নিশ্চিহ্ন জামায়াতকে আবার জাগিয়ে তুলল বিএনপি।’\n', '\ufeffসংখ্যালঘুদের জন্য ৬১টি আসন ঝুঁকিপূর্ণ\n', '\n', 'সংখ্যালঘু সম্প্রদায়ের ভোটার ১২ শতাংশের বেশি, দেশে এমন সংসদীয় আসন রয়েছে ৯৬টি। এর মধ্যে ৬১টি আসনই সংখ্যালঘুদের জন্য ঝুঁকিপূর্ণ বলে চিহ্নিত করেছে একাত্তরের ঘাতক দালাল নির্মূল কমিটি। এসব আসনে নিরাপত্তা নিশ্চিত করতে এখন থেকেই নির্বাচন কমিশনের (ইসি) জরুরি ভিত্তিতে পদক্ষেপ নেওয়া দরকার বলে মনে করেন নাগরিক সমাজের প্রতিনিধিরা।\n', '\n', 'একাদশ জাতীয় সংসদ নির্বাচনের তফসিল ঘোষণার আগে থেকেই সংখ্যালঘু সম্প্রদায়ের বিভিন্ন সংগঠন নিরাপত্তা নিয়ে তাদের উদ্বেগের কথা বলে আসছে।সংখ্যালঘুদের জন্য ঝুঁকিপূর্ণ আসনের তালিকাটি তৈরি করেছে একাত্তরের ঘাতক দালাল নির্মূল কমিটি। এর আগের সংসদ নির্বাচনগুলোতে সহিংসতা, বিভিন্ন এলাকায় নানা সময়ে সংঘটিত সংখ্যালঘু নির্যাতনের ঘটনা বিবেচনায় নিয়ে এই তালিকা করা হয়েছে।তবে তালিকা করার ক্ষেত্রে ১৯৯৬, ২০০১ ও ২০১৪ সালের নির্বাচনকেন্দ্রিক সহিংসতাকে প্রাধান্য দেওয়া হয়েছে। ঝুঁকিপূর্ণ এসব আসনের মোট ভোটারের কোথাও ১২ শতাংশ, কোথাও ৪৮ শতাংশই সংখ্যালঘু।\n', '\n', 'ঘাতক দালাল নির্মূল কমিটির হিসাবে, সবচেয়ে বেশি সংখ্যালঘু ভোটার আছেন খুলনা-১ আসনে। এই আসনের প্রায় ৪৯ শতাংশ ভোটারই সংখ্যালঘু সম্প্রদায়ের। গোপালগঞ্জ-৩ আসনে সংখ্যালঘু ভোটার রয়েছেন প্রায় ৪৫ শতাংশ। ২৪ শতাংশের বেশি সংখ্যালঘু ভোটার রয়েছেন দিনাজপুর-১, ২ ও ৪, বাগেরহাট-১, খুলনা-৫ ও ৬, সাতক্ষীরা-৩, বরিশাল-১, পিরোজপুর-১, সুনামগঞ্জ-২, মৌলভীবাজার-৪, পঞ্চগড়-২, ঠাকুরগাঁও-১ ও ৩ আসনে। এর বাইরে কক্সবাজার-১, পার্বত্য জেলা রাঙামাটি ও বান্দরবানকে ঝুঁকিপূর্ণ তালিকায় রাখা হয়েছে। পার্বত্য চট্টগ্রামের তিন জেলায় বৌদ্ধ সম্প্রদায়সহ ক্ষুদ্র জাতিগোষ্ঠীর ভোটার রয়েছেন।\n', '\n', 'এর মধ্যে গত শুক্রবার ঠাকুরগাঁও সদর উপজেলার (ঠাকুরগাঁও-১ আসন) জগন্নাথপুর ইউনিয়নে সিংগিয়া শাহাপাড়া গ্রামে সংখ্যালঘু পরিবারের বাড়িতে আগুন দেওয়ার অভিযোগ পাওয়া গেছে। নির্বাচনকে সামনে রেখে সংখ্যালঘুদের মধ্যে আতঙ্ক ছড়াতে এ ঘটনা ঘটানো হয়েছে বলে স্থানীয় আওয়ামী লীগের নেতারা দাবি করেছেন।\n', '\n', '২০০১ ও ২০১৪ সালের নির্বাচনের পর যশোর, খুলনা ও সাতক্ষীরা এলাকায় সংখ্যালঘুদের ওপর হামলার ঘটনা বেশি ঘটেছিল। এবারের নির্বাচনের আগে করা ঘাতক দালাল নির্মূল কমিটির তালিকাতেও খুলনা বিভাগের ১৫টি আসন সংখ্যালঘুদের জন্য ঝুঁকিপূর্ণ হিসেবে চিহ্নিত করা হয়েছে। এর মধ্যে রয়েছে ঝিনাইদহ-১ ও ৪, যশোর-৪, ৫ ও ৬, মাগুরা-২, বাগেরহাট-১, ২ ও ৩, খুলনা-১, ৫ ও ৬, সাতক্ষীরা-২, ৩ ও ৪।\n', '\n', 'বিগত নির্বাচনগুলোর অভিজ্ঞতার কারণে সংখ্যালঘু সম্প্রদায় নিরাপত্তা নিয়ে শঙ্কার কথা কথা জানান সাবেক তত্ত্বাবধায়ক সরকারের উপদেষ্টা সুলতানা কামালও। তিনি প্রথম আলোকে বলেন, ঝুঁকিপূর্ণ জায়গাগুলোতে স্থানীয় প্রশাসনের মাধ্যমে নিরাপত্তা নিশ্চিত করতে হবে। তাঁরা যাতে নির্বিঘ্নে ভোট দিতে পারেন, এটি নিশ্চিত করতে হবে। একই সঙ্গে নির্বাচনের আগে ও পরে সংখ্যালঘু সম্প্রদায়ের মানুষের নিরাপত্তা নিশ্চিত করতে ইসিকে জরুরি ভিত্তিতে উদ্যোগ নিতে হবে।\n', '\n', '২০১৪ সালের ৫ জানুয়ারি নির্বাচনের পরে যশোরের অভয়নগর উপজেলার (যশোর–৪) মালোপাড়ায় সংখ্যালঘু সম্প্রদায়ের লোকজনের বাড়িঘর ভাঙচুর ও লুটপাট এবং পুড়িয়ে দেওয়ার ঘটনা ঘটেছিল। এবারও মালোপাড়ার সংখ্যালঘুরা শঙ্কিত।\n', '\n', '২০১৪ সালে সহিংসতার ঘটনায় আহত হয়েছিলেন মালোপাড়ার বিশ্বজিৎ সরকার। তিনি প্রথম আলোকে বলেন, ২০১৪ সালের হামলা–মামলার আসামিদের গ্রেপ্তার করা হয়নি। তাঁরা এলাকায় ঘুরে বেড়াচ্ছেন। তাই নিরাপত্তা নিয়ে শঙ্কা রয়ে গেছে।\n', '\n', 'বিএনপি জোটের শরিক জমিয়তে উলামায়ে ইসলামের প্রার্থীরা ৪টি আসনে ধানের শীষ প্রতীকে লড়ছেন। এর মধ্যে একটি আসন যশোর-৫ (মনিরামপুর)। এই আসনও ঝুঁকিপূর্ণ তালিকায় রয়েছে।\n', '\n', 'নিবন্ধন বাতিল হওয়া জামায়াতে ইসলামীর প্রার্থীরা ২১টি আসনে এবার বিএনপির ধানের শীষ প্রতীকে লড়ছেন। আরেকটি আসনে (কক্সবাজার–২) জামায়াতের স্বতন্ত্র প্রার্থী আপেল প্রতীকে বিএনপি জোটের প্রার্থী হিসেবে লড়ছেন। এই ২২ আসনের মধ্যে ১১টি আসনকে ঘাতক দালাল নির্মূল কমিটির ঝুঁকিপূর্ণ বলছে। আসনগুলো হচ্ছে পিরোজপুর-১, সাতক্ষীরা-২, সাতক্ষীরা-৪, খুলনা-৫ ও ৬, বাগেরহাট-৩, নীলফামারী-২ ও ৩, দিনাজপুর-১ এবং ঠাকুরগাঁও-২।\n', '\n', 'দিনাজপুরের ৬টি সংসদীয় আসনের মধ্যে ৪টি আসনকে ঝুঁকিপূর্ণ হিসেবে চিহ্নিত করেছে একাত্তরের ঘাতক দালাল নির্মূল কমিটি। তবে দিনাজপুরের পুলিশ সুপার সৈয়দ আবু সায়েম গত সোমবার প্রথম আলোকে বলেন, অন্য যেকোনো নির্বাচনের তুলনায় এবার নিরাপত্তা পরিস্থিতি ভালো। সংখ্যালঘুদের প্রতি সহিংসতার কোনো শঙ্কা এখন পর্যন্ত নেই। তাদের নিরাপত্তা নিশ্চিতে আইনশৃঙ্খলা রক্ষাকারী বাহিনী সর্বোচ্চ চেষ্টা করবে।\n', '\n', 'ঝুঁকিপূর্ণ তালিকায় থাকা পিরোজপুর-১ (সদর-নাজিরপুর-নেছারাবাদ) আসনে ২০-দলীয় জোটের প্রার্থী জামায়াতে ইসলামীর শামীম বিন সাঈদী। তিনি মানবতাবিরোধী অপরাধের দায়ে আমৃত্যু কারাদণ্ডপ্রাপ্ত জামায়াতের নেতা দেলাওয়ার হোসাইন সাঈদীর ছেলে।\n', '\n', 'সংখ্যালঘুদের ওপর নির্বাচনকেন্দ্রিক সহিংসতার পুনরাবৃত্তি হতে দেওয়া যাবে না বলে মন্তব্য করেছেন একাত্তরের ঘাতক দালাল নির্মূল কমিটির সভাপতি শাহরিয়ার কবির। তিনি প্রথম আলোকে বলেন, জামায়াতের প্রার্থীরা যেখানে দাঁড়িয়েছেন, সেখানে জেতার জন্য প্রাণপণ চেষ্টা করবেন। ভয়ভীতি দেখিয়ে কোনো পক্ষ যেন সংখ্যালঘুদের ভোটদান থেকে বিরত রাখতে না পারে, তা নিশ্চিত করতে হবে।\n', '\n', 'বিভিন্ন সময়ে আওয়ামী লীগের সাংসদদের বিরুদ্ধে সংখ্যালঘু নির্যাতন জড়িত থাকার অভিযোগ করেছে ঘাতক দালাল নির্মূল কমিটি এবং বাংলাদেশ হিন্দু বৌদ্ধ খ্রিস্টান ঐক্য পরিষদ। ঠাকুরগাঁও-২ আসনের সরকারদলীয় সাংসদ ও এবারের প্রার্থী দবিরুল ইসলামের বিরুদ্ধে সংখ্যালঘু সম্প্রদায়ের জমি দখল, তাদের ওপর হামলা ও ভয়ভীতি দেখানোর অভিযোগ করেছে ঐক্য পরিষদ। গাইবান্ধা-২ আসনে আওয়ামী লীগের প্রার্থী মাহবুব আরা গিনির বিরুদ্ধেও অভিযোগ তুলেছিল ঐক্য পরিষদ। তিনি এবারও প্রার্থী।\n', '\n', '৬ ডিসেম্বর আইনশৃঙ্খলা সমন্বয় সভায় প্রধান নির্বাচন কমিশনার (সিইসি) কে এম নুরুল হুদা বিভিন্ন আইনশৃঙ্খলা রক্ষাকারী বাহিনীর কর্মকর্তাদের বলেছেন, সংখ্যালঘু সম্প্রদায়ের নিরাপত্তা নিশ্চিতে নজরদারি বাড়াতে হবে। প্রতিটি এলাকার মাস্তান ও গোলযোগ সৃষ্টিকারীদের তালিকা এখন থেকেই তৈরি করতে হবে। সন্ত্রাসীদের নিয়ন্ত্রণ করতে হবে। প্রয়োজন হলে তাদের আটক করতে হবে।\n', '\n', 'নির্বাচনকালে সংখ্যালঘু সম্প্রদায়ের নিরাপত্তা রক্ষায় নির্বাচন কমিশন, সরকার, রাজনৈতিক দলগুলোকে ঘাতক দালাল নির্মূল কমিটি ও হিন্দু বৌদ্ধ খ্রিস্টান ঐক্য পরিষদের পক্ষ থেকে বেশ কিছু প্রস্তাব দেওয়া হয়েছে। এসব প্রস্তাবের মধ্যে রয়েছে ঝুঁকিপূর্ণ এলাকায় পুলিশ ফাঁড়ি বসানো, সাম্প্রদায়িক সন্ত্রাস প্রতিরোধে কমিটি গঠন।\n', '\n', 'এ বিষয়ে হিন্দু বৌদ্ধ খ্রিস্টান ঐক্য পরিষদের সাধারণ সম্পাদক রানা দাশগুপ্ত প্রথম আলোকে বলেন, প্রায় প্রতিটি নির্বাচনের আগে নির্বাচন কমিশন সংখ্যালঘুদের নিরাপত্তা নিশ্চিতের প্রতিশ্রুতি দিলেও কখনো তা রক্ষা করা হয়নি। সংখ্যালঘুদের শঙ্কা ও উদ্বেগ দূর করার দায়িত্ব সরকার, নির্বাচন কমিশন এবং সব রাজনৈতিক দলকে ঐক্যবদ্ধভাবে নিতে হবে।\n', '\ufeff১৬ প্রতিষ্ঠানের মালিক, হাতে ১ লাখ টাকাও নেই\n', '\n', '\n', 'উত্তর সিটি করপোরেশনে মেয়র পদে উপনির্বাচনে আওয়ামী লীগের প্রার্থী আতিকুল ইসলামের ১৬টি ব্যবসাপ্রতিষ্ঠান রয়েছে। তবে তাঁর কাছে এখন নগদ ১ লাখ টাকাও নেই। তবে তাঁর স্ত্রীর রয়েছে আড়াই কোটি টাকার বেশি।\n', '\n', 'রিটার্নিং কর্মকর্তার কাছে জমা দেওয়া হলফনামায় তৈরি পোশাকশিল্প মালিকদের শীর্ষ সংগঠন বিজিএমইএর সাবেক সভাপতি আতিকুল এসব তথ্য উল্লেখ করেছেন। ২৮ ফেব্রুয়ারি ডিএনসিসির মেয়র পদে উপনির্বাচন। ছয়জন প্রার্থী মনোনয়নপত্র সংগ্রহ করলেও ঋণ খেলাপের অভিযোগে জাতীয় পার্টি (জাপা)-সমর্থিত সংগীতশিল্পী শাফিন আহমেদের মনোনয়নপত্র বাতিল করা হয়েছে।\n', '\n', 'গাড়ি নেই আতিকুলের\n', 'আওয়ামী লীগের প্রার্থী ব্যবসায়ী আতিকুল ইসলাম বছরে আয় করেন ১ কোটি ৯ লাখ ৩১ হাজার ৯৭৫ টাকা। ব্যক্তিগত কোনো গাড়ি নেই। তাঁর নিজের নামে ২ কোটি ৫৭ লাখ ৫০ হাজার টাকার বাড়ি আছে। স্ত্রীর নামে অ্যাপার্টমেন্ট ৫০ লাখ টাকায় বায়না করা আছে।\n', '\n', 'হলফনামায় দেওয়া তথ্য অনুযায়ী, আতিকুল ইসলামের নগদ আছে ৮৭ হাজার টাকা। এ ছাড়া অস্থাবর সম্পদের পরিমাণ ৪ কোটি ৯৯ লাখ ৯১ হাজার ৩০২ টাকা। স্থাবর সম্পদের পরিমাণ ৬ কোটি ৯৮ লাখ ৯৬ হাজার ২৪ টাকা। তাঁর স্ত্রীর অস্থাবর সম্পদের পরিমাণ ২ কোটি ৭৫ লাখ ৭৯ হাজার ৬৬৯ টাকা। সোনা আছে ৩০ ভরি। আর স্থাবর সম্পদের পরিমাণ ৮২ লাখ ১ হাজার ৭৫৩ টাকা।\n', '\n', 'মাত্র ৫ হাজার টাকার আসবাব ববি হাজ্জাজের\n', 'মেয়র পদে আরেক প্রার্থী জাতীয়তাবাদী গণতান্ত্রিক আন্দোলনের (এনডিএম) চেয়ারম্যান ববি হাজ্জাজ। তিনি বিতর্কিত ব্যবসায়ী মুসা বিন শমসেরের ছেলে। হলফনামায় দেওয়া তথ্য অনুযায়ী, ববি হাজ্জাজ ও তাঁর স্ত্রীর নামে কোনো বাড়ি নেই। মাত্র ৫ হাজার টাকার আসবাব আছে। ববি হাজ্জাজের সাড়ে ১২ লাখ টাকা দামের একটি গাড়ি আছে। বর্তমানে তাঁর হাতে নগদ টাকা আছে ৫৪ লাখ ১০ হাজার ৮৬ টাকা। তাঁর স্ত্রীর কাছে আছে ৪৫ হাজার টাকা। ববি হাজ্জাজের বার্ষিক আয় ৩ লাখ ৩৯ হাজার ৪১২ টাকা, বিভিন্ন কোম্পানির শেয়ার আছে ৫০০টি। অস্থাবর সম্পদের পরিমাণ ১ কোটি ৩১ লাখ ২৩ হাজার ৬২৬ টাকা। স্থাবর সম্পদ নেই। শিক্ষাগত যোগ্যতা মাস্টার্স অব বিজনেস অ্যাডমিনিস্ট্রেশন (এমবিএ)। নর্থ সাউথ বিশ্ববিদ্যালয়ে শিক্ষকতা করেন।\n', '\n', 'বার্ষিক কোনো আয় নেই আনিস ও শাহীনের\n', 'মেয়র পদে আরেক প্রার্থী ন্যাশনাল পিপলস পার্টির (এনপিপি) আনিসুর রহমান দেওয়ানের বার্ষিক কোনো আয় নেই। তবে তাঁর ওপর নির্ভরশীলদের বার্ষিক আয় ১ লাখ ২০ হাজার টাকা। বর্তমানে নগদ আছে ৩০ হাজার টাকা। অস্থাবর সম্পদের পরিমাণ ২ লাখ ৩০ হাজার টাকা। স্থাবর কোনো সম্পদ নেই। তবে স্ত্রীর নামে একটি ৯০০ বর্গফুটের ফ্ল্যাট আছে।\n', '\n', 'প্রায় একই অবস্থা প্রগতিশীল গণতান্ত্রিক দলের (পিডিপি) শাহীন খানের। তাঁরও বার্ষিক আয় নেই। নেই স্থাবর সম্পদ। বর্তমানে হাতে আছে ২ লাখ ৫০ হাজার টাকা। অস্থাবর সম্পদের পরিমাণ ১৫ লাখ ২০ হাজার টাকা।\n', '\n', 'আটটি মামলা রহিমের বিরুদ্ধে\n', 'মেয়র পদে স্বতন্ত্র প্রার্থী মোহাম্মদ আবদুর রহিম তাঁর হলফনামায় বলেছেন, বর্তমানে তাঁর বিরুদ্ধে মামলা আছে আটটি। এ ছাড়া তিনটি মামলায় তিনি\n', '\n', 'অব্যাহতি পেয়েছেন। তাঁর বার্ষিক আয় ৩ লাখ ৮২ হাজার ৪৯৭ টাকা।\n', 'এখন একটা পরীক্ষার সময় : মির্জা ফখরুল\n', '\n', 'বিএনপি মহাসচিব মির্জা ফখরুল ইসলাম আলমগীর বলেছেন, আমরা খুব স্পষ্ট করে বলতে চাই, এখন একটা পরীক্ষার সময়। এত বড় পরীক্ষা আগে জাতিকে কখনো দিতে হয়নি।\n', '\n', 'আজ শুক্রবার শহীদ দিবস উপলক্ষে রমনার ইঞ্জিনিয়ার্স ইন্সটিটিউশন মিলনায়তনে এক আলোচনা সভায় তিনি এসব কথা বলেন।\n', '\n', 'মির্জা ফখরুল বলেন, আজকে এই যে সংগ্রাম আমরা করছি, এই সংগ্রাম বিএনপির জন্য সংগ্রাম নয়, এই সংগ্রাম বেগম খালেদা জিয়াকে মুক্ত করবার সংগ্রাম নয়। এই সংগ্রাম দেশকে রক্ষা করবার সংগ্রাম, গণতন্ত্রকে রক্ষা করবার সংগ্রাম, স্বাধীনতা-সার্বভৌমত্ব রক্ষা করবার সংগ্রাম।\n', '\n', 'তিনি বলেন, তাদের (সরকার) অনেক আশা ছিল, দেশনেত্রীকে আটক করলেই বোধহয় বিএনপি ভেঙে যাবে। আমরা দৃঢ়তার সাথে বলতে চাই, বিএনপি ভাঙেনি; বিএনপি আরও শক্তিশালী হয়েছে।\n', '\n', 'নেতাকর্মীদের উদ্দেশে বিএনপি মহাসচিব বলেন, সরকার যতই উসকানি দিক, যতই ফাঁদ পাতুক, তাতে পা দেওয়া চলবে না। আমরা সবাই ঐক্যবদ্ধ থেকে গণতান্ত্রিক আন্দোলনের মধ্য দিয়েই দেশনেত্রী বেগম খালেদা জিয়াকে মুক্ত করব, একই সঙ্গে গণতন্ত্রকে মুক্ত করব।\n', '\n', 'মির্জা ফখরুলের সভাপতিত্বে এবং দলের প্রচার সম্পাদক শহীদউদ্দিন চৌধুরী এ্যানীর পরিচালনায় অন্যদের মধ্যে বিএনপির স্থায়ী কমিটির সদস্য মওদুদ আহমদ, আবদুল মঈন খান, মির্জা আব্বাস, নজরুল ইসলাম খান, ভাইস চেয়ারম্যান হাফিজ উদ্দিন আহমেদ, ইনাম আহমেদ চৌধুরী, চেয়ারপারসনের উপদেষ্টা কাউন্সিলের সদস্য জয়নুল আবদিন ফারুক, গোলাম আকবর খন্দকার, মনিরুল হক চৌধুরী,  হাবিবুর রহমান হাবিব, আতাউর রহমান ঢালী, মহানগর উত্তরের সিনিয়র সহসভাপতি মুন্সী বজলুল বাসিত আনজু, দক্ষিণের  সাধারণ সম্পাদক কাজী আবুল বাশার আলোচনা সভায় বক্তব্য দেন।\n', '\n', '\n', '\ufeffসৌহার্দ্যের পরিবেশে হঠাৎ উত্তাপ\n', '\n', 'লক্ষ্মীপুরের রামগতি ও কমলনগরের নির্বাচনী প্রচারণার মাঠ একেবারেই ভিন্ন। এই জেলার অন্যান্য আসনে যেখানে সরকারদলীয় প্রার্থীদের ব্যানার–পোস্টারের দাপট, সেখানে এই আসনে এসে কিছুটা থমকে যেতে হয়। সংখ্যার দিক দিয়ে প্রধান দুই প্রার্থীর নৌকা ও ধানের শীষের পোস্টার প্রায় সমান সমান। কোথাও কোথাও দুই প্রার্থীর পোস্টার পাশাপাশিও দেখা গেল।\n', '\n', 'নির্বাচনী প্রচারণার এমন সৌহার্দ্যমূলক অবস্থান লক্ষ্মীপুর কেন, পার্শ্ববর্তী জেলা নোয়াখালীর কোথাও নেই। এখানকার সাধারণ মানুষের সঙ্গে কথা বলে জানা গেল, প্রচারণা শুরুর পর থেকে দুই পক্ষই প্রায় সমানভাবে প্রচারণা চালাচ্ছে। তবে গত কয়েক দিন পরিস্থিতি পাল্টাতে শুরু করেছে। নৌকার প্রার্থীর তিনটি কার্যালয় ভাঙচুরের অভিযোগ এনে ধানের শীষের নির্বাচনী প্রচারণায় অংশ নেওয়া ব্যক্তিদের বিরুদ্ধে দুটি মামলা করা হয়েছে। আর এসব মামলায় অভিযুক্ত ব্যক্তিদের গ্রেপ্তারের নামে পুলিশ তাঁদের বাড়িতে গিয়ে হানা দিচ্ছে। অন্যদিকে গত দুই দিনে ধানের শীষের প্রার্থীর ছয়টি নির্বাচনী কার্যালয় ভাঙচুর করা হলেও পুলিশ এ বিষয়ে কোনো ব্যবস্থা নেয়নি।\n', '\n', 'রামগতি ও কমলনগর উপজেলা নিয়ে লক্ষ্মীপুর–৪ আসন। উপকূলীয় এই আসনটিতে এবার নৌকা প্রতীক নিয়ে নির্বাচন করছেন বিকল্পধারার মহাসচিব মেজর (অব.) আবদুল মান্নান। আর ঐক্যফ্রন্টের হয়ে ধানের শীষ প্রতীক নিয়ে নির্বাচন করছেন ডাকসুর সাবেক ভিপি ও জাতীয় সমাজতান্ত্রিক দলের (জেএসডি) সভাপতি আ স ম আবদুর রব। স্বাধীনতার পর আ স ম রব এই আসন থেকে তিনবার সাংসদ নির্বাচিত হন। আর আবদুল মান্নান বিকল্পধারা থেকে এ আসনে ২০০৮ সালে নির্বাচন করে তখনকার বিএনপি প্রার্থীর কাছে হারেন। এই দুজন ছাড়াও এই আসনে বাংলাদেশ জাতীয় পার্টি (জেপি), জাতীয় সমাজতান্ত্রিক দল (জেএসডি), বাংলাদেশের সমাজতান্ত্রিক দল (বাসদ) ও ইসলামী আন্দোলন বাংলাদেশের প্রার্থী আছেন।\n', '\n', 'নির্বাচনের বর্তমান পরিস্থিতি নিয়ে গতকাল ঐক্যফ্রন্টের প্রার্থী আ স ম আবদুর রবের সঙ্গে কথা হয় রামগতির বয়ারচর এলাকায়। তিনি তখন গণসংযোগ করছিলেন। প্রথম আলোকে তিনি বলেন, আওয়ামী লীগের নেতা-কর্মীরা কয়েক দিন ধরে গায়ে পড়ে ঝামেলা করছেন। তাঁরা নিজেরা নিজেদের কার্যালয় ভাঙচুর করে তাঁর নেতা-কর্মীর বিরুদ্ধে মামলা দিচ্ছেন। প্রতিদিনই কোথাও না কোথাও নেতা-কর্মীদের পেটানো হচ্ছে।\n', '\n', 'আ স ম রবের প্রধান নির্বাচনী এজেন্ট (সমন্বয়ক) আবদুল মোতালেব জানান, পরিস্থিতির পরিবর্তন শুরু হয় ২১ ডিসেম্বর থেকে। ওই দিন ও ২৩ ডিসেম্বর তাঁদের নেতা-কর্মীদের বিরুদ্ধে আওয়ামী লীগের নির্বাচনী কার্যালয় ভাঙচুরের দুটি অভিযোগ আনা হয়। এ দুই ঘটনায় কমলনগর ও রামগতি থানায় করা দুটি পৃথক মামলায় ২৩ জন নেতা-কর্মীর নাম উল্লেখ করে অজ্ঞাতনামা ১৬০ জনকে আসামি করা হয়। গতকাল পর্যন্ত এই দুই মামলায় ৩৫ জনকে গ্রেপ্তার করা হয়েছে। আর ‘অজ্ঞাতনামাদের’ ধরতে প্রতিদিন নেতা-কর্মীদের বাড়িতে বাড়িতে যাচ্ছে পুলিশ।\n', '\n', 'তবে আ স ম রব বা তাঁর প্রধান নির্বাচনী এজেন্টের কেউই এসবের জন্য নৌকার প্রার্থী আবদুল মান্নানকে দায়ী করেননি। এর জন্য তাঁরা এই আসনের বর্তমান সাংসদ ও মান্নানের নির্বাচন পরিচালনা কমিটির সমন্বয়ক মোহাম্মদ আবদুল্লাহকে দায়ী করেছেন। ছাত্রলীগ, যুবলীগ ও স্বেচ্ছাসেবক লীগের কিছু নেতা-কর্মীকে দিয়ে তিনি এসব করাচ্ছেন বলে তাঁদের অভিযোগ।\n', '\n', 'তবে এই অভিযোগ অস্বীকার করেছেন মোহাম্মদ আবদুল্লাহ। প্রথম আলোকে তিনি বলেন, আ স ম রব তাঁদের মুরব্বি। তাঁর সঙ্গে রাজনৈতিক মতাদর্শের পার্থক্য রয়েছে সত্য, তাই বলে তাঁর নেতা-কর্মীদের বিরুদ্ধে মারধর বা তাঁর নির্বাচনী কার্যালয় ভাঙচুর করার মতো মানসিকতা তাঁরা পোষণ করেন না। উল্টো তিনি আ স ম রবের বিরুদ্ধে উসকানিমূলক বক্তব্য দেওয়ার অভিযোগ এনে বলেন, নিজেদের নেতা-কর্মীদের তাঁরা অনেক কষ্টে শান্ত রেখেছেন।\n', '\n', 'ঐক্যফ্রন্টের নেতা-কর্মী ও সাধারণ ভোটাররা পুলিশের হয়রানির বিষয়ে কমলনগর থানার ভারপ্রাপ্ত কর্মকর্তা মো. ইকবাল হোসেনকে দায়ী করছেন। তাঁদের অভিযোগ, এলাকার আওয়ামী লীগের নেতা-কর্মী ছাড়াও ছাত্রলীগ ও যুবলীগের সঙ্গেও তাঁর সখ্য রয়েছে। ৮ ডিসেম্বর স্থানীয় ছাত্রলীগের নতুন কমিটি ঘোষণা হলে পদপ্রাপ্ত ব্যক্তিরা তাঁর কার্যালয়ে গিয়ে মিষ্টি খাওয়ান। এসব ছবি সামাজিক যোগাযোগমাধ্যমে ছড়িয়ে পড়ে।\n', '\n', 'এই ওসির বদলি চেয়ে নির্বাচন কমিশনে চিঠি দিয়েছিলেন আ স ম রব। ১৭ ডিসেম্বর প্রধান নির্বাচন কমিশনার বরাবর দেওয়া ওই চিঠিতে তিনি উল্লেখ করেন, ‘আমার নির্বাচনী এলাকার কমলনগর থানার ওসির কর্মকাণ্ড, আচরণ, গতিবিধি নিরপেক্ষ নির্বাচনের অন্তরায় সৃষ্টি করছে, যা আইনগত কর্তৃত্ববহির্ভূত। নির্বাচনের সময়ে তাঁর দায়িত্ব অব্যাহত থাকলে নির্বাচন প্রশ্নবিদ্ধ হবে এবং জনরোষ ও প্রচণ্ড ক্ষোভের সৃষ্টি হতে পারে, যা খুবই অনাকাঙ্ক্ষিত।’ তবে নির্বাচন কমিশন তাঁর এই অভিযোগের বিষয়ে কোনো ব্যবস্থা নেয়নি।\n', '\n', 'অভিযোগের বিষয়ে জানতে চাইলে মো. ইকবাল হোসেন গতকাল রাতে প্রথম আলোকে বলেন, \u200c\u200c\u200cপুলিশের একার অভিযান পরিচালনার এখন কোনো সুযোগ নেই। এখন অভিযান পরিচালনা করে সেনাবাহিনী, বিজিবি ও পুলিশের সমন্বয়ে গঠিত টাস্কফোর্স। হয়রানির বিষয়ে তিনি বলেন, নির্বাচনে নাশকতা করতে পারে, এমন ব্যক্তিদের তালিকা ‘ওপর থেকে’ তাঁদের দেওয়া হয়েছে। সেই তালিকা ধরেই তাঁরা গ্রেপ্তার করছেন।\n', '\ufeffএরশাদ সিএমএইচে ভর্তি, আজ শপথও নেবেন\n', '\n', 'ঢাকার সম্মিলিত সামরিক হাসপাতাল (সিএমএইচ) থেকে আজ রোববার দুপুরে সংসদ ভবনে গিয়ে সাংসদ হিসেবে শপথ নেবেন জাতীয় পার্টির চেয়ারম্যান হুসেইন মুহম্মদ এরশাদ। গতকাল বেলা একটার দিকে তিনি হাসপাতালে ভর্তি হন। শপথের পর এরশাদ তাঁর বারিধারার বাসায় ফিরে যেতে পারেন।\n', '\n', 'জাতীয় পার্টির (জাপা) সূত্র এ তথ্য জানিয়ে বলেছে, নিয়মিত রক্ত পরীক্ষার অংশ হিসেবে এরশাদ সিএমএইচে ভর্তি হয়েছেন। চিকিৎসকেরা তাঁকে পর্যবেক্ষণে রেখেছেন।\n', '\n', 'অসুস্থতার কারণে গত বৃহস্পতিবার সাংসদ হিসেবে শপথ নিতে যাননি এরশাদ। রংপুর–৩ আসন থেকে এবার সাংসদ নির্বাচিত হন তিনি। তবে অসুস্থতার কারণে নির্বাচনী এলাকায়ও যেতে পারেননি তিনি। গত ১০ ডিসেম্বর চিকিৎসার জন্য এরশাদ সিঙ্গাপুর গিয়েছিলেন। ২৬ ডিসেম্বর ফিরে এসে ঢাকার বাসায় ছিলেন।\n', '\n', 'জাপার মহাসচিব মসিউর রহমান রাঙ্গা মুঠোফোনে গতকাল রাতে প্রথম আলোকে বলেন, আগামীকাল (আজ) জাতীয় পার্টির চেয়ারম্যান হুসেইন মুহম্মদ এরশাদ শপথ নেবেন। তিনি নিয়মিত রক্ত পরীক্ষার জন্য সিএমএইচে গিয়েছিলেন। তবে এখন তিনি সুস্থ আছেন।\n', '\n', 'দশম সংসদে জাপা সরকার এবং বিরোধী দলে একসঙ্গে থাকলেও এবার তারা ‘বিশুদ্ধ’ বিরোধী দল হবে বলে ঘোষণা দিয়েছে। এরশাদ নিজে হবেন বিরোধীদলীয় নেতা। সে জন্য স্পিকারকে চিঠিও দিয়েছেন তিনি। উপনেতা হিসেবে নিজের ভাই জি এম কাদেরের নাম ঘোষণা করেছেন। আর গতকাল আরেক চিঠি দিয়ে তিনি জানিয়েছেন, প্রধান বিরোধী দলের চিফ হুইপ হবেন দলের মহাসচিব সাংসদ মো. মসিউর রহমান রাঙ্গা। গত সংসদে রওশন এরশাদ ছিলেন সংসদে বিরোধী দলের নেতা।\n', '\n', 'এর আগে এরশাদ তাঁর অবর্তমানে দলের প্রধান নেতা বা চেয়ারম্যান হিসেবে নাম ঘোষণা করেন জি এম কাদেরের। গত পরশু মন্ত্রিসভায় না যাওয়ারও ঘোষণা দেন। এতে দলে রওশনের অনুসারীরা কোণঠাসা হয়ে পড়েছেন। রওশনের অনুসারীরা সরকারে থাকার পক্ষে।\n', '\n', 'প্রধানমন্ত্রীকে শুভেচ্ছাবার্তা\n', '\n', 'প্রধানমন্ত্রী শেখ হাসিনা চতুর্থবারের মতো সংসদ নেতা হওয়াকে ‘অসাধারণ কৃতিত্ব’ ও গণতান্ত্রিক বিশ্বে বিরল হিসেবে আখ্যা দিয়েছেন এরশাদ। গতকাল শেখ হাসিনাকে শুভেচ্ছাবার্তা পাঠান তিনি। জাপার যুগ্ম সম্পাদক আবদুর রাজ্জাক খান সংসদ সচিবালয়ে এরশাদের এই বার্তা পৌঁছে দেন। বার্তায় এরশাদ বলেন, ‘...আপনার নেতৃত্বে দেশের উন্নয়নের ধারা আরও বেগবান হবে। আমরা প্রধান বিরোধী দল হিসেবে বিগত সময়ের মতো দেশ ও জাতির কল্যাণে আপনাকে সহযোগিতা করে যাব।’\n', '\n', 'জাতীয় সংসদের স্পিকার শিরীন শারমিন চৌধুরীকেও অভিনন্দন ও শুভেচ্ছা জানান এরশাদ।\n', '\n', 'শক্তিশালী বিরোধী দল হতে চায় জাপা\n', '\n', 'জাপার কো-চেয়ারম্যান জি এম কাদের বলেছেন, সহিংসতা নয়, দেশ ও জনগণের কথা বলতেই সংসদে শক্তিশালী বিরোধী দল হতে চায় জাতীয় পার্টি। গতকাল জাপা কার্যালয়ে সাংবাদিকদের তিনি এ কথা বলেন।\n', '\n', 'এবারের নির্বাচনে ২২টি আসন পেয়েছে জাপা। বিএনপি ও ঐক্যফ্রন্ট পেয়েছে ৭টি আসন।\n', '\ufeffসরকারে না বিরোধী দলে প্রধানমন্ত্রীর সিদ্ধান্ত চায় জাতীয় পার্টি\n', '\n', 'সরকারের অংশীদার হবে, না বিরোধী দলের ভূমিকা নেবে জাতীয় পার্টি (জাপা)—এ নিয়ে সিদ্ধান্তহীন দলের নেতারা। জাপার জ্যেষ্ঠ কো-চেয়ারম্যান রওশন এরশাদ চান দল এবার বিরোধী দলের ভূমিকা নেবে। তবে দলের নবনির্বাচিত সাংসদদের বেশির ভাগই সরকারের সঙ্গে থাকতে চান। এ অবস্থায় বিষয়টি মীমাংসার জন্য মহাজোটের নেত্রী প্রধানমন্ত্রী শেখ হাসিনার সাক্ষাৎ চেয়েছেন দলের নেতারা। তাঁর সিদ্ধান্ত মেনে নেবেন জাপা নেতারা।\n', '\n', 'গতকাল বৃহস্পতিবার শপথ নেওয়ার পর সংসদ ভবনে জাপার সাংসদেরা রুদ্ধদ্বার বৈঠকে বসেন। এবার দলটি থেকে ২২ জন সাংসদ নির্বাচিত হয়েছেন। শারীরিক অসুস্থতার কারণে দলের চেয়ারম্যান এইচ এম এরশাদ শপথ নিতে পারেননি। ফলে সংসদীয় দলের সভায় তিনি ছিলেন না।\n', '\n', 'সংসদীয় দলের বৈঠকে উপস্থিত থাকা জাপার একাধিক সূত্র প্রথম আলোকে জানায়, সংসদীয় কমিটির বৈঠকে সরকারে থাকা না–থাকা নিয়ে হট্টগোল হয়। রওশন এরশাদ বলেন, যাঁরা আগে মন্ত্রী ছিলেন তাঁরা দলের জন্য খুব একটা উপকারে আসেননি। তাই এবার সরকারে না থাকাই ভালো। একপর্যায়ে নবনির্বাচিত সাংসদ এবং শ্রম ও কর্মসংস্থান প্রতিমন্ত্রী মো. মুজিবুল হক চুন্নু বলেন, ‘আমরা যদি দলের জন্য কোনো কাজ না করে থাকি তাহলে আমাদের দল থেকে বের করে দেন।’\n', '\n', 'দলের প্রেসিডিয়াম সদস্য কাজী ফিরোজ রশীদের মনোভাবও সরকারের না থাকার পক্ষেই বলে জানান জাপার একটি সূত্র। গতকালের বৈঠকে তিনি বলেছেন, সরকারে যদি থাকতে হয় তাহলে সবাই থাকব, মাত্র কয়েকজন থাকবে না। তাঁর এই বক্তব্যের জবাবে মুজিবুল হক বলেন, ‘দলে আপনার অবদান কী?’\n', '\n', 'পরে অন্য সাংসদেরা বলেন, মহাজোটের অংশীদার হিসেবে সরকারে থাকতে চান তাঁরা। নির্বাচনের সময় এলাকায় জনগণের কাছে উন্নয়নের প্রতিশ্রুতি দিয়ে ভোট চাওয়া হয়েছে। মহাজোটে থাকলে সরকারের উন্নয়নের অংশীদার হিসেবে প্রতিশ্রুতি বাস্তবায়ন করা যাবে।\n', '\n', 'জাপার একটি সূত্র জানায়, বৈঠকের শেষ দিকে রওশন এরশাদ বলেন, অধিকাংশ সংসদ সদস্য সরকারে থাকতে চান। তাই জাপা নীতিগত সিদ্ধান্ত নিয়েছে সরকারে থাকার। বাকিটা প্রধানমন্ত্রীর হাতে।\n', '\n', 'বৈঠক শেষ সাংবাদিকদের প্রশ্নের জবাবে জাপার কো–চেয়ারম্যান জি এম কাদের বলেন, ‘কে বিরোধী দলে হবে, সেটা সরকার দেখবে। প্রধানমন্ত্রীর সাক্ষাতের সময় চেয়েছি আমরা।’\n', '\n', '১ জানুয়ারি রাতে এরশাদ ‘জাতীয় পার্টির জন্য ভবিষ্যৎ নির্দেশনা’ শিরোনামে সাংবাদিকদের কাছে এক বিজ্ঞপ্তি পাঠিয়ে জানান, তাঁর অবর্তমানে দলের দায়িত্ব নেবেন জি এম কাদের।\n', '\n', 'সরকারে থাকা না–থাকা নিয়ে নির্বাচনের পর থেকেই জাপার উচ্চপর্যায়ে আলোচনা চলছে। গত মঙ্গলবার দলের প্রেসিডিয়াম সদস্য ও সদ্য নির্বাচিত সাংসদদের নিয়ে বৈঠক হয়। ওই বৈঠকে কোনো সিদ্ধান্ত হয়নি। তখন সাংবাদিকদের দলের মহাসচিব মসিউর রহমান রাঙ্গা বলেছিলেন, ‘শপথ নেওয়ার পর জাপার পার্লামেন্টারি কমিটি এ বিষয়ে সিদ্ধান্ত নেবে।’\n', '\n', 'দশম সংসদে জাপার তিন সাংসদকে মন্ত্রী-প্রতিমন্ত্রী করা হয়। এর বাইরে এরশাদকে পূর্ণ মন্ত্রীর পদমর্যাদায় প্রধানমন্ত্রীর বিশেষ দূতের দায়িত্ব দেওয়া হয়। রওশন এরশাদকে করা হয় বিরোধী দলের নেতা।\n', '\n', 'হুইলচেয়ারে আসতে চাননি এরশাদ\n', 'গতকাল সকালে এরশাদ ছাড়া দলের ২১ জন সাংসদ শপথ নেন। তখন সাংবাদিকদের জাপার নেতারা বলেছিলেন, অসুস্থতার কারণে এরশাদ বিকেলে স্পিকারের কক্ষে শপথ নেবেন। কিন্তু বিকেলে জানানো হয়, তিনি শপথ নিচ্ছেন না। এ প্রসঙ্গে জি এম কাদের সাংবাদিকদের বলেন, ‘তিন–চার দিনের মধ্যে তাঁর (এরশাদ) শপথ নেওয়ার কথা রয়েছে। তা না হলে বেঁধে দেওয়া সময়ের মধ্যেই শপথ নেবেন পার্টির চেয়ারম্যান।’\n', '\n', 'জাপা সূত্র জানায়, সংসদ সচিবালয় থেকে গতকাল সকালে এরশাদের শপথ নেওয়ার বিষয়ে রওশন এরশাদের সঙ্গে ফোনে যোগাযোগ করা হয়। তখন তিনি বলেছিলেন, আজ (গতকাল) শপথ নিতে আসতে হলে তাঁকে (এরশাদ) হুইলচেয়ারে আসতে হবে। এটি দল ও দেশবাসীর কাছে নেতিবাচক বার্তা দেবে।\n', '\n', 'গত ১০ ডিসেম্বর চিকিৎসার জন্য এরশাদ সিঙ্গাপুরে যান, ফেরেন ২৬ ডিসেম্বর। এরপর থেকে তিনি বারিধারার বাসভবনে অবস্থান করছেন। অসুস্থতার কারণে নিজের নির্বাচনী এলাকা রংপুর-৩ আসনে ভোট দিতে যাননি তিনি। দেশে ফেরার পর পরদিন বাসায় একবার সংবাদ সম্মেলন করেছিলেন তিনি।\n', '\ufeffগানে গানে নৌকার প্রচারে মুখরিত দেশ\n', '\n', 'জয় বাংলা, জিতবে এবার নৌকা। শেখ হাসিনার সালাম নিন, নৌকা মার্কায় ভোট দিন।’ এ ধরনের গানে গানে প্রচারে মুখর রাজধানী ঢাকাসহ সারা দেশের শহর, পাড়া-মহল্লা থেকে শুরু করে গ্রাম পর্যন্ত।\n', '\n', 'একাদশ জাতীয় সংসদ নির্বাচনের প্রচারের শেষ সময় আগামীকাল সকাল আটটা। শেষ সময়ে গতকাল বুধবার সারা দেশে আওয়ামী লীগ ও এর জোটের প্রার্থীরা প্রচারে সরগরম ছিলেন।\n', '\n', 'প্রধানমন্ত্রী শেখ হাসিনা গতকাল বিকেলে তাঁর ব্যক্তিগত বাসভবন ধানমন্ডির সুধা সদন থেকে ভিডিও কনফারেন্সের মাধ্যমে কুষ্টিয়া, নওগাঁ ও চাঁদপুরের নির্বাচনী জনসভায় ভাষণ দেন। তিনি এই তিন জেলার আওয়ামী লীগ এবং মহাজোটের প্রার্থীদের পরিচয় করিয়ে দিয়ে তাঁদের জন্য ভোট চান। এবার পোস্টার, প্রচারপত্র, ব্যানার ছাড়াও বিভিন্ন রকম গানে গানে স্লোগান তৈরি ও ডিজিটাল মাধ্যমের নানা উপকরণের মধ্য দিয়ে প্রচারে অনেক নতুনত্ব এনেছে আওয়ামী লীগ। প্রচার শুরুর পর থেকেই সর্বত্র বাজছে নৌকা প্রতীকে ভোট চেয়ে রেকর্ড করা গানগুলো। এর মধ্যে কিছু প্রচার-স্লোগান তৈরি করা হয়েছে জাতীয় বিষয়ের ওপর ভিত্তি করে, আবার কিছু কিছু প্রার্থীকে কেন্দ্র করে। পাশাপাশি সামাজিক যোগাযোগমাধ্যমেও তা ছড়িয়ে দেওয়া হচ্ছে। সব ধরনের প্রচারেই প্রতিদ্বন্দ্বী বিএনপির চেয়ে এগিয়ে আওয়ামী লীগ।\n', '\n', 'গতকাল রাজধানী ঢাকার মোহাম্মদপুর, ধানমন্ডি, তেজগাঁও, পুরান ঢাকা, উত্তরা, মিরপুরসহ বিভিন্ন এলাকা ঘুরে আওয়ামী লীগের প্রচুর নির্বাচনী কার্যালয় দেখা গেছে। এসব কার্যালয়ে দিনভরই মাইকে বা সাউন্ড বক্সে নৌকায় ভোট চেয়ে ও সরকারের উন্নয়নের প্রচারসংবলিত রেকর্ড করা গান বাজতে দেখা যায়। সারা দিন মাঠে ছিলেন রাজধানীর ১৫টি আসনের আওয়ামী লীগ ও এর জোটের সব প্রার্থী।\n', '\n', 'আওয়ামী লীগের নির্বাচন পরিচালনার সঙ্গে সংশ্লিষ্ট সূত্র বলছে, নির্বাচনী প্রক্রিয়া শুরুর প্রথম দিন থেকেই মাঠে এগিয়ে থাকার পরিকল্পনা ছিল আওয়ামী লীগের। দলীয় মনোনয়নের চিঠি পেয়েই সম্ভাব্য প্রার্থীরা নিজ নিজ এলাকায় চলে যান। শুরু থেকেই প্রচারে প্রতিদ্বন্দ্বীদের চেয়ে এগিয়ে আছেন আওয়ামী লীগের প্রার্থীরা।\n', '\n', 'বিএনপিসহ বিরোধী দলের প্রার্থী ও সমর্থকেরা হামলা বা বাধার শিকার হয়েছেন অনেক স্থানে। তবে কিছু কিছু স্থানে সম্প্রীতিও দেখা গেছে। গাজীপুরের কাপাসিয়ায় আওয়ামী লীগের সিমিন হোসেন রিমি ও বিএনপির প্রার্থী শাহ রিয়াজুল হান্নান বাধাহীনভাবে প্রচার চালাচ্ছেন। গতকালও তা অব্যাহত ছিল। একইভাবে সম্প্রীতির মধ্যে প্রচার চলতে দেখা গেছে, দিনাজপুর-২ আসনে। সেখানে আওয়ামী লীগের খালিদ মাহমুদ চৌধুরীর পাশাপাশি বিএনপির প্রার্থী সাইদ রিয়াজ চৌধুরীও নির্বিঘ্নে প্রচার চালিয়েছেন।\n', '\n', 'চট্টগ্রাম-৯ আসনে আওয়ামী লীগের মহিবুল হাসান চৌধুরী গতকাল প্রচারের পাশাপাশি সনাতনী নাগরিক সমাবেশ ও টেরীবাজার ব্যবসায়ী সমিতির সঙ্গে মতবিনিময় সভা করেছেন। এই আসনে বিএনপির প্রার্থী শাহাদাত হোসেন কারাগারে থাকলেও তাঁর সমর্থকেরা মাঠে আছেন।\n', '\n', 'গতকাল ভোলা–২ আসনের দলীয় প্রার্থী আলী আজমের পথসভায় অংশ নিয়ে তাঁর জন্য ভোট চান বাণিজ্যমন্ত্রী তোফায়েল আহমেদ। তোফায়েল ভোলা–১ আসনের প্রার্থী। গতকাল খুলনা–৪ আসনের আওয়ামী লীগের প্রার্থী আব্দুস সালাম মুর্শেদী দিঘলিয়া উপজেলায় নির্বাচনী জনসভা করেছেন। রংপুর-৬ আসনে চষে বেড়াচ্ছেন স্পিকার শিরীন শারমিন চৌধুরী।\n', '\n', 'গতকাল ফরিদপুরে শহরে ব্যবসায়ী সমাবেশে নৌকা প্রতীকে ভোট চেয়েছেন ফরিদপুর–৩ আসনের প্রার্থী স্থানীয় সরকারমন্ত্রী খন্দকার মোশাররফ হোসেন।\n', '\n', 'আওয়ামী লীগের প্রচার উপকমিটির সূত্র বলছে, প্রতিটি নির্বাচনী এলাকায় কেন্দ্রীয়ভাবে তৈরি প্রচারসামগ্রী পাঠানো হয়। এর মধ্যে ছিল তিনটি সিডি। একটি সিডিতে রেকর্ড করা কিছু গান আছে। ‘জয় বাংলা, জিতবে এবার নৌকা’ গানটিও সিডিতে রয়েছে। এ ছাড়া দলের সাংসদ ও কণ্ঠশিল্পী মমতাজ বেগমের ভোট প্রার্থনা করে গাওয়া গানও আছে। এসব গান এখন সারা দেশের প্রচার মাইক ও প্রচার ক্যাম্পে অনবরত বাজছে। আরেকটি সিডিতে আওয়ামী লীগের ১০ বছরের অর্জনের ভিডিও রয়েছে। ২০১৪ সালের নির্বাচনের আগে-পরে বিএনপি-জামায়াতের ডাকা হরতাল-অবরোধের সময় করা জ্বালাও-পোড়াওয়ের ওপর ভিত্তি করে করা হয়েছে আরেকটি সিডি। কেন্দ্রীয় প্রচার উপকমিটি তিন ধরনের সিডির ৩ হাজার করে কপি সারা দেশে পাঠিয়েছে। পোস্টার ও প্রচারপত্রের নকশাও কেন্দ্রীয়ভাবে করে দেওয়া হয়েছে বলে প্রচার উপকমিটির নেতারা জানিয়েছেন।\n', '\n', 'আওয়ামী লীগের উপপ্রচার ও প্রকাশনা সম্পাদক আমিনুল ইসলাম প্রথম আলোকে বলেন, আওয়ামী লীগ দলগতভাবে প্রচারে কোনো ঘাটতি রাখছে না। পাশাপাশি ব্যবসায়ী, তারকা, সাংবাদিকসহ পেশাজীবীরাও নিজেদের মতো করে প্রচার করছেন। তাঁরা শেখ হাসিনা ও নৌকার ধারাবাহিকতা দরকার উপলব্ধি করে মানুষকেও তা বোঝানোর চেষ্টা করছেন।\n', '\n', 'এর বাইরে আওয়ামী লীগের কেন্দ্রীয় নেতা, প্রার্থীদের অনেকেই নিজের পাঞ্জাবি, চাদর, মাফলার কিংবা পরিধেয় পোশাকে নৌকা প্রতীকের ছাপ লাগিয়ে ভোট চাইছেন। সমর্থকদেরও কাউকে কাউকে এই বেশে ভোট চাইতে দেখা যাচ্ছে। ঢাকায় বঙ্গবন্ধু অ্যাভিনিউয়ে আওয়ামী লীগের কেন্দ্রীয় কার্যালয় ও ধানমন্ডি কার্যালয়ের সামনে এসব সামগ্রীর পসরা সাজিয়েছেন দোকানিরা। বঙ্গবন্ধু অ্যাভিনিউয়ের কার্যালয়ের সামনে থেকে সাউন্ড বক্সসহ বেশ কিছু গানের যন্ত্রাংশ নিয়ে মিনি ট্রাক রাজধানীর বিভিন্ন আসনে ঘুরে বেড়ায়। প্রার্থীদের ছবিসংবলিত বড় বড় দুটি পোস্টার টাঙানো এতে। এই ট্রাকগুলো থেকে ‘জয় বাংলা, জিতবে এবার নৌকা’, ‘শেখ হাসিনার সালাম নিন, নৌকায় মার্কায় ভোট দিন’ গান বাজানো হয়। আসনে আসনে দলীয় প্রার্থীর নামে সালাম জানিয়েও ভোট চাওয়া হয়। ঢাকা ও সারা দেশে পথসভা ও মিছিলে কাঠ, কাগজ কিংবা ককশিটে তৈরি নৌকা বহন করতে দেখা যায়।\n', '\n', 'আওয়ামী লীগের প্রচারে এবার বেশ কিছু তারকা যুক্ত হয়েছেন। গতকাল ভোলা–৪ আসনের প্রার্থী উপমন্ত্রী আবদুল্লাহ আল ইসলাম জ্যাকবের পক্ষে চরফ্যাশনে প্রচারে অংশ নেন অভিনয়শিল্পী রিয়াজ, ফেরদৌস, পপি, অপু বিশ্বাস ও ইমন।\n', '\n', 'এর আগে ১২ ডিসেম্বর চলচ্চিত্র তারকা রিয়াজ ও ফেরদৌস প্রধানমন্ত্রী শেখ হাসিনার গোপালগঞ্জ সফরে সঙ্গী হন এবং জনসভায় নৌকা প্রতীকে ভোট চান। পরদিন ১৩ ডিসেম্বর কেন্দ্রীয় শহীদ মিনার থেকে প্রচারাভিযান শুরু করেন শিল্পী, সাহিত্যিক, খেলোয়াড়, বুদ্ধিজীবীসহ অনেকেই। এরপর অভিনয়শিল্পীরা ঢাকা, চট্টগ্রামসহ দেশের বিভিন্ন এলাকায় আওয়ামী লীগের পক্ষে প্রচারে অংশ নেন। এতে আরও আছেন শমী কায়সার, অরুনা বিশ্বাস, রোকেয়া প্রাচী, পূর্ণিমা, মাহফুজ, তারিন, বিজরী বরকতউল্লাহ, সুইটি, মীর সাব্বির, শাকিল খানসহ অনেকে।\n', '\n', 'প্রার্থীর পাশাপাশি তাঁদের স্ত্রী-সন্তানেরাও নির্বাচনী এলাকা চষে বেড়াচ্ছেন। ঢাকায় আওয়ামী লীগের প্রার্থীরা বিদ্যুৎ-পানি সমস্যা সমাধানের প্রচার করছেন। ঢাকাসহ মহানগরের বাইরের প্রার্থীদের প্রচারে গ্রামে শহরের সুবিধা পৌঁছে দেওয়ার প্রতিশ্রুতি গুরুত্ব পাচ্ছে। এ ছাড়া ঘরে ঘরে বিদ্যুৎ পৌঁছে দেওয়া এবং প্রতি পরিবারের অন্তত একজনের চাকরির নিশ্চয়তা, রাস্তাঘাট ও সেতু নির্মাণের প্রতিশ্রুতিও থাকছে।\n', '\n', 'এই বিষয়ে আওয়ামী লীগপন্থী শিক্ষকদের অন্যতম নেতা ও ঢাকা বিশ্ববিদ্যালয়ের শিক্ষক সমিতির সভাপতি এ এস এম মাকসুদ কামাল প্রথম আলোকে বলেন, প্রচারেই প্রসার বলে একটা কথা আছে। ভোটে এর আসল রূপ দেখা যায়। রাজনৈতিক দলগুলো আকর্ষণীয়ভাবে তাদের দেওয়া প্রতিশ্রুতি জনগণের কাছে পৌঁছে দেওয়ার চেষ্টা করছে। আওয়ামী লীগের প্রচারে ছন্দ আছে, তারা তরুণদের আকৃষ্ট করতে পেরেছে বলে মনে হয়। বিএনপিও প্রচার চালাচ্ছে। তবে তাদের প্রস্তুতিতে ঘাটতি লক্ষ করা যাচ্ছে। তাদের প্রচারে বাধার অভিযোগ থাকলেও বিএনপি প্রচারে সক্ষমতাও দেখাতে পারেনি।\n', '\n', '\ufeffএকাদশ জাতীয় সংসদ নির্বাচনে মহাজোটের মহাবিজয়ের পরে ভোটের হিসাব-নিকাশ নিয়ে নানা আলোচনার জন্ম দিয়েছে। নির্বাচনে ক্ষমতাসীন আওয়ামী লীগের নেতৃত্বাধীন মহাজোট ২৮৮টি আসন পেয়েছে। এর মধ্যে আওয়ামী লীগ ২৬০টি আসনে প্রার্থী দিয়ে জয়ী হয়েছে ২৫৭টিতে। কেবল আসনসংখ্যা নয়, বিজয়ী প্রার্থীদের প্রাপ্ত ভোটের হিসাব এবং ভোটের ব্যবধান অতীতের সব রেকর্ডকে ছাড়িয়ে গেছে।\n', '\n', 'নির্বাচন কমিশন সূত্রে পাওয়া ফলাফল অনুযায়ী, মহাজোট প্রদত্ত ভোটের ৭৫ শতাংশের বেশি ভোট পেয়েছে। আর বিএনপির নেতৃত্বাধীন ঐক্যফ্রন্টের প্রাপ্ত ভোট ১২ থেকে ১৫ শতাংশের মধ্যে। নির্বাচনে বিজয়ী প্রার্থীদের ১১০ জনই পেয়েছেন প্রদত্ত ভোটের ৯০ শতাংশের বেশি ভোট। আর বিপুল ভোটের এই হিসাব সরকারি দলের মধ্যেও কিছুটা অস্বস্তি দেখা দিয়েছে। বিএনপি এই ফল প্রত্যাখ্যান করেছে। সাধারণ মানুষও ভোটের ফলাফলে অনেকটা বিস্মিত। পশ্চিমা গণমাধ্যমে এর সমালোচনা করে লেখালেখি হচ্ছে। মার্কিন যুক্তরাষ্ট্রের মর্যাদাপূর্ণ পত্রিকা ওয়াশিংটন পোস্ট লিখেছে, ভোটের এমন ব্যবধান বাংলাদেশের মতো একটি গণতান্ত্রিক দেশের কাছে প্রত্যাশিত নয়।\n', '\n', 'নির্বাচনে মহাজোটের জয় যেমন ছিল একচেটিয়া, ভোটের আগে প্রচারণাও ছিল তা-ই। ভোটের দিনেও একচেটিয়া প্রচার ছিল মহাজোটের প্রার্থীদের। কেন্দ্রে ঐক্যফ্রন্টের প্রার্থীদের কোনো এজেন্ট দেখা যায়নি। ভোট কারচুপির জন্য বিএনপি পুলিশ ও প্রশাসনের বিরুদ্ধে অভিযোগ করেছে। এবারে নির্বাচনী সহিংসতায় মারা গেছেন ১৭ জন।\n', '\n', 'তবে সরকারি দলের পক্ষ থেকে এই ফলাফলকে স্বাভাবিক বলা হচ্ছে। প্রধানমন্ত্রী শেখ হাসিনা বলেছেন, বিএনপির ভরাডুবি বিএনপির দোষে। আর প্রধান নির্বাচন কমিশনার কে এম নূরুল হুদা বলেছেন, ‘জনগণ যেভাবে ভোট দিয়েছে সেভাবে ভোট হয়েছে।’ আবার রাজনৈতিক বিশ্লেষকেরা মনে করেন, বিএনপি দলটিও ছিল অপ্রস্তুত, কেন্দ্রীয় নিয়ন্ত্রণ ছিল না। এটিও সরকারি দলের একচেটিয়া বিজয়ের কারণ। তবে ঘাঁটি বলে পরিচিত আসনগুলোতে বিপুল ব্যবধানে যেভাবে বিএনপির প্রার্থীরা পরাজিত হয়েছেন, তাতে ভোটের সামগ্রিক ফল নিয়ে প্রশ্ন থেকে যাবে বলে মনে করছেন রাজনৈতিক বিশ্লেষকেরা।\n', '\n', 'সাবেক নির্বাচন কমিশনার ড. এম সাখাওয়াত হোসেন প্রথম আলোকে বলেন, সব মিলিয়ে পত্রিকায় প্রকাশিত তথ্য, ভোটের ধরন ও ফলাফল দেখে অনেকের মতো তিনি নিজেও কিছুটা হতভম্ব।  বিশ্লেষণে কিছু জায়গায় কিছু অস্বাভাবিকতা দেখা যাচ্ছে। অন্যান্য নির্বাচনে এ রকম দেখা যায়নি, এটা নিয়ে পর্যালোচনার ব্যাপার আছে। বিএনপির সবচেয়ে খারাপ অবস্থা হয়েছিল ২০০৮ সালের নির্বাচনে। সেবার তারা ২৭টি আসন পেয়েছিল, ভোট পেয়েছিল ৩০ শতাংশ। এবার এর চেয়েও অনেক খারাপ অবস্থা হয়েছে। এটাও একটা গবেষণার বিষয় যে কেন এমন হলো। \n', '\n', '৯০ ভাগের বেশি ভোট পেয়েছেন ১১০ জন\n', '\n', 'একটি আসনে যত বৈধ ভোট পড়েছে, তার ৯০ শতাংশের বেশি পেয়ে বিজয়ী হয়েছেন ১১০ জন প্রার্থী। এঁদের মধ্যে ১০৮ জন আওয়ামী লীগের প্রার্থী। বাকি দুজনও আওয়ামী লীগের জোটের শরিক। তাঁরা হলেন সাতক্ষীরা-১ আসনে ওয়ার্কার্স পার্টির মোস্তফা লুৎফুল্লা এবং পিরোজপুর-২ আসনে জেপির আনোয়ার হোসেন।\n', '\n', ' ৯৯ শতাংশ ভোট পাওয়া  ছয়জন প্রার্থীর মধ্যে আছেন সিরাজগঞ্জ-১ আসনে স্বাস্থ্যমন্ত্রী মোহাম্মদ নাসিম, গোপালগঞ্জ-১ আসনে ফারুক খান, গোপালগঞ্জ-২ আসনে শেখ ফজলুল করিম সেলিম, মাদারীপুর-১ আসনে নূর-ই-আলম চৌধুরী লিটন, শরীয়তপুর-১ আসনে ইকবাল হোসেন। এসব আসনে ঐক্যফ্রন্টের প্রার্থীরা ১ শতাংশের কম ভোট পেয়েছেন। আর প্রধানমন্ত্রী শেখ হাসিনা এবার পেয়েছেন ৯৯ শতাংশ ভোট, ২০০৮ সালের নির্বাচনেও পেয়েছিলেন ৯৭ শতাংশ ভোট।\n', '\n', 'এ ছাড়া বিজয়ীদের মধ্যে ৮০ থেকে ৯০ শতাংশ ভোট পেয়েছেন ৮৯ জন, ৭০ থেকে ৭৯ শতাংশ ভোট পেয়েছেন ৪৫ জন, ৬০-৬৯ শতাংশ ভোট পেয়েছেন ২৮ জন, ৫০ থেকে ৫৯ শতাংশ ভোট পেয়েছেন ১৮ জন এবং ৩০ থেকে ৪৯ শতাংশ ভোট পেয়ে জয়ী হয়েছেন ৬ জন। দুজনের বিষয়ে তথ্য পাওয়া যায়নি।\n', '\n', 'অন্যদিকে, ১৪৬টি আসনে মহাজোটের প্রার্থীদের প্রতিদ্বন্দ্বীরা ১০ শতাংশেরও কম ভোট পেয়েছেন। এর মধ্যে অন্তত ৮৩টি আসনে তাঁদের ভোট ৫ শতাংশেরও কম। এঁদের প্রায় সবাই ঐক্যফ্রন্টের প্রার্থী। অন্তত ১৯টি আসনে দ্বিতীয় হয়েছেন ইসলামী আন্দোলন বাংলাদেশের প্রার্থীরা। এই দলটি এবার ২৯৮টি আসনে প্রার্থী দিয়েছিল। তবে কোথাও তাদের প্রার্থী জয়ী হয়নি।\n', '\n', 'নির্বাচন কমিশন সূত্রে পাওয়া ভোটের ফলাফলের প্রাথমিক তথ্য বিশ্লেষণ করে এই চিত্র পাওয়া গেছে। \n', '\n', '১৭টি আসনে মোটামুটি প্রতিদ্বন্দ্বিতা\n', '\n', 'ভোটের ফলাফল বিশ্লেষণ করে দেখা যায়, ২৯৮টি সংসদীয় আসনের মধ্যে মাত্র ১৭টি আসনে প্রতিদ্বন্দ্বিতাপূর্ণ ভোট হয়েছে। বাকি আসনগুলোতে মূলত ঐক্যফ্রন্টের প্রার্থীরা কোনো প্রতিদ্বন্দ্বিতাই গড়ে তুলতে পারেননি। যে আসনগুলোতে প্রতিদ্বন্দ্বিতা হয়েছে সেগুলোর বেশির ভাগ উত্তরবঙ্গে। পঞ্চগড়-১ আসনে আওয়ামী লীগের প্রার্থী মজাহারুল হক প্রধান ৫৫ শতাংশ ভোট পেয়েছেন। বিএনপির প্রার্থী নওশাদ জমির পেয়েছেন ৪২ শতাংশ ভোট। এ ছাড়া পঞ্চগড়-২, ঠাকুরগাঁও-৩, দিনাজপুর-৪, লালমনিরহাট-৩, কুড়িগ্রাম-১, বগুড়া-৪ (বিএনপি জয়ী), চাঁপাইনবাবগঞ্জ-১, ২, ৩, নওগাঁ-১ ও ৩, রাজশাহী-২ আসনে মহাজোট ও ঐক্যফ্রন্টের প্রার্থীদের ভোটের হার মোটামুটি কাছাকাছি। এসব আসনে প্রতিদ্বন্দ্বিতা হয়েছে। এ ছাড়া বরিশাল-৩, টাঙ্গাইল-৮, ফরিদপুর-৪, কুমিল্লা-১ আসনেও দুই জোটের প্রার্থীদের ভোটের ব্যবধান কাছাকাছি।\n', '\n', 'সবখানে বিশাল ব্যবধানে হারলেও খালেদা জিয়ার আসন বগুড়া-৬ থেকে বড় ব্যবধানে জয়ী হয়েছেন বিএনপির মহাসচিব মির্জা ফখরুল ইসলাম আলমগীর। তিনি ৮১ শতাংশ ভোট পেয়েছেন। তাঁর নিকটতম প্রতিদ্বন্দ্বী জাতীয় পার্টির নুরুল ইসলাম ওমর পেয়েছেন ১৫ শতাংশ ভোট। অবশ্য নিজের আসন ঠাকুরগাঁও-৩-এ বড় ব্যবধানে হেরেছেন মির্জা ফখরুল। এখানে তিনি পেয়েছেন ৩৬ শতাংশ ভোট, আর বিজয়ী প্রার্থী আওয়ামী লীগের রমেশ চন্দ্র সেন পেয়েছেন ৬৩ শতাংশ ভোট। \n', '\n', 'আগের হিসাব\n', '\n', '২০০৮ সালে নবম জাতীয় সংসদ নির্বাচনে আওয়ামী লীগের পাওয়া ভোটের হার ছিল ৪৯ শতাংশ। বিএনপি পেয়েছিল ৩৩ দশমিক ২ শতাংশ। ২০০১ সালে অষ্টম সংসদ নির্বাচনে আওয়ামী লীগ পেয়েছিল ৪০ দশমিক ২ শতাংশ ভোট, আর বিএনপি পেয়েছিল ৪২ দশমিক ৩ শতাংশ ভোট। সেবার সরকার গঠন করেছিল বিএনপি।\n', '\n', '১৯৯৬ সালে সরকার গঠন করেছিল আওয়ামী লীগ। সেবার তারা পেয়েছিল ৩৭ দশমিক ৪ শতাংশ ভোট। বিপরীতে বিএনপি পেয়েছিল ৩৩ দশমিক ৬ শতাংশ ভোট। ১৯৯১ সালের নির্বাচনে বিএনপি সরকার গঠন করেছিল। সেবার আওয়ামী লীগ ভোট পায় ৩০ দশমিক ১ শতাংশ আর বিএনপি ৩০ দশমিক ৮০ শতাংশ।\n', '\n', 'একাদশ সংসদ নির্বাচনে দলভিত্তিক ভোটের হার এখনো চূড়ান্ত হয়নি। তবে নির্বাচন কমিশন সচিবালয়ের কর্মকর্তারা বলছেন, আওয়ামী লীগের ভোট ৭৫ শতাংশের বেশি হবে। আর বিএনপির ভোট হবে ১২ থেকে ১৫ শতাংশ। \n', '\n', 'ঘাঁটিতেও দুর্দশা বিএনপির\n', '\n', 'ফেনী-১ ও ৩ আসনে ১৯৯১ থেকে ২০০৮ সাল পর্যন্ত কখনো হারেনি বিএনপি। একইভাবে লক্ষ্মীপুর ১, ৩ ও ৪ আসনও বিএনপির আসন হিসেবে পরিচিত। এসব আসনে ঐক্যফ্রন্টের প্রার্থীরা শুধু যে পরাজিত হয়েছেন, তা নয়, হেরেছেন বিশাল ব্যবধানে। বিএনপির চেয়ারপারসন খালেদা জিয়ার নিজের এলাকা ফেনীর তিনটি আসনের কোনোটিতে বিএনপি ১১ শতাংশের বেশি ভোট পায়নি। ফেনী-১ আসনে বিএনপির প্রার্থী প্রায় ১১ শতাংশ, ফেনী-২ আসনে ২ শতাংশ আর ফেনী-৩ আসনে বিএনপির প্রার্থী পেয়েছেন ৭ শতাংশ ভোট। লক্ষ্মীপুর-১ আসনে ঐক্যফ্রন্টের (এলডিপি) প্রার্থী পেয়েছেন ২ শতাংশ ভোট। আওয়ামী লীগের আনোয়ার হোসেন খান পেয়েছেন ৯৬ শতাংশ ভোট। লক্ষ্মীপুর-২-এ বিএনপির প্রার্থী প্রায় ১০ শতাংশ, লক্ষ্মীপুর-৩ আসনে ৬ শতাংশ এবং লক্ষ্মীপুর ৪ আসনে ১৮ শতাংশ ভোট পেয়েছেন বিএনপির প্রার্থী।\n', '\n', 'বিএনপির প্রতিষ্ঠাতা জিয়াউর রহমানের জেলা বগুড়াতেও বিএনপির শক্তিশালী অবস্থান আছে বলে বিবেচনা করা হয়। এখানে তুলনামূলক ভালো ফল করেছে বিএনপি। বগুড়ার ৭টি আসনের মধ্যে দুটি আসনে (বগুড়া-৪ ও ৬) বিএনপির প্রার্থী জয়ী হয়েছেন। আর বগুড়া-১ আসনে বিএনপির প্রার্থী পেয়েছেন প্রায় ৬ শতাংশ, বগুড়া-২-এ প্রায় ২৫ শতাংশ, বগুড়া-৩-এ ২৬ শতাংশ, বগুড়া-৫-এ ১২ শতাংশ ভোট পেয়েছেন বিএনপির প্রার্থী। \n', '\n', 'বড় ব্যবধানে বিজয়\n', '\n', 'বেশির ভাগ আসনে জয়ী প্রার্থীদের সঙ্গে পরাজিতদের ভোটের ব্যবধান লাখের ওপরে। সবচেয়ে বড় ব্যবধানে জয়ী হয়েছেন ঢাকা-১৯ আসনে আওয়ামী লীগের প্রার্থী ডা. মো. এনামুর রহমান। তাঁর সঙ্গে বিএনপির প্রার্থীর ব্যবধান ৪ লাখ ২০ হাজার ৬৪৮ ভোটের। রাজবাড়ী-২ আসনে জিল্লুল হাকিম জয়ী হয়েছেন ৩ লাখ ৯৩ হাজার ভোটের ব্যবধানে। কুমিল্লা-১০ আসনে আওয়ামী লীগের আ হ ম মুস্তফা কামাল জয়ী হয়েছেন ৩ লাখ ৯২ হাজারের বেশি ভোটের ব্যবধানে।  জামালপুর-৩ আসনে মির্জা আজম তাঁর নিকটতম প্রতিদ্বন্দ্বীর চেয়ে ৩ লাখ ৮০ হাজার ভোট বেশি পেয়েছেন। নোয়াখালী-৪ আসনে একরামুল করিম চৌধুরী জয়ী হয়েছেন ৩ লাখ ৭২ হাজার ভোটের ব্যবধানে। ব্রাহ্মণবাড়িয়া-৩ আসনে আওয়ামী লীগের র আ ম উবায়দুল মোকতাদির চৌধুরী বিএনপির প্রার্থীর চেয়ে ৩ লাখ ৪৭ হাজারের বেশি ভোট পেয়েছেন। এ ছাড়া জামালপুর-৫ আসনে মোজাফ্ফর হোসেন ৩ লাখ ৪২ হাজার ৯৩৫, পিরোজপুর-১ আসনে শ ম রেজাউল করিম ৩ লাখ ৩০ হাজার, যশোর-৩ আসনে কাজী নাবিল আহমেদ ৩ লাখ ২৯ হাজার, সিরাজগঞ্জ-১ আসনে মোহাম্মদ নাসিম ৩ লাখ ২৩ হাজার ভোটের ব্যবধানে জয়ী হয়েছেন। \n', '\n', 'বিএনপির বড় নেতাদের ফল\n', '\n', 'বিএনপির বড় নেতারাও এই নির্বাচনে হেরেছেন বড় ব্যবধানে। বিএনপির স্থায়ী কমিটির সদস্য মওদুদ আহমদ নোয়াখালী-৫ আসনে প্রতিদ্বন্দ্বিতা করেছেন আওয়ামী লীগের সাধারণ সম্পাদক ওবায়দুল কাদেরের সঙ্গে। এই আসনে মওদুদ পেয়েছেন ১০ হাজার ৯৭০ ভোট। আর ওবায়দুল কাদের পেয়েছেন মোট ভোটের ৯৩ শতাংশ বা ২ লাখ ৫২ হাজার ৭৪৪ ভোট।\n', '\n', 'বিএনপির স্থায়ী কমিটির সদস্য খন্দকার মোশাররফ হোসেন কুমিল্লার দুটি আসন থেকে নির্বাচন করে বড় ব্যবধানে হেরেছেন। এর মধ্যে কুমিল্লা-১ আসন থেকে পেয়েছেন ৯৫ হাজার ৫৪২ ভোট। এই আসনে আওয়ামী লীগের সুবিদ আলী ভূঁইয়া পেয়েছেন ১ লাখ ৩৫ হাজার ৮৭৩ ভোট। কুমিল্লা-২ আসন থেকে খন্দকার মোশাররফ পেয়েছেন ২০ হাজার ৯৩৩ ভোট। এই আসনে আওয়ামী লীগের সেলিমা আহমাদ ২ লাখ ৬ হাজার ১৬ ভোট পেয়ে জয়ী হয়েছেন।\n', '\n', 'চট্টগ্রাম-১১ আসনে বিএনপির স্থায়ী কমিটির সদস্য আমীর খসরু মাহমুদ চৌধুরী পেয়েছেন ৫২ হাজার ৮৯৮ ভোট। এই আসনে জয়ী আওয়ামী লীগের এম আবদুল লতিফ পেয়েছেন ২ লাখ ৮৩ হাজার ১৬৯ ভোট।\n', '\n', 'ঢাকা-৭ আসনে বিএনপির মির্জা আব্বাস পেয়েছেন ৩৮ হাজার ৭১৭ ভোট। এই আসনে মহাজোটের প্রার্থী রাশেদ খান মেনন পেয়েছেন ১ লাখ ৩৯ হাজার ৫৩৮ ভোট।\n', '\n', 'নরসিংদী-২ আসনে বিএনপির আবদুল মঈন খান পেয়েছেন ৭ হাজার ১৮০ ভোট। এই আসনে আওয়ামী লীগের আনোয়ারুল আশরাফ খান ১ লাখ ৭৫ হাজার ৭১১ ভোট পেয়ে জয়ী হয়েছেন।\n', '\n', 'ঢাকা-৩ থেকে বিএনপির গয়েশ্বর চন্দ্র রায় পেয়েছেন ৭ শতাংশ ভোট (১৬ হাজার ৬১২) আর ২ লাখ ২১ হাজার ৩৫১ ভোট পেয়ে জয়ী হয়েছেন আওয়ামী লীগের নসরুল হামিদ।\n', '\n', 'জাতীয় বিশ্ববিদ্যালয়ের উপাচার্য, রাষ্ট্রবিজ্ঞানী হারুন অর রশীদ প্রথম আলোকে বলেন, বিএনপি বা ঐক্যফ্রন্ট যেভাবে নির্বাচনে অংশ নিয়েছে, তাকে অংশ নেওয়া বলা যায় না। তারা সর্বাত্মকভাবে নির্বাচনে নামেনি। শুরু থেকে শুধু অভিযোগ আর অভিযোগ করে গেছে। স্থানীয়ভাবে যেসব জায়গায় বিএনপির শক্ত অবস্থান ছিল, সেখানে তারা ভালো করেছে। লাখের বেশি ভোটও পেয়েছে। সাংগঠনিক এবং আদর্শিক দিক থেকে বিএনপি বড় ধরনের বিপর্যয়ে পড়ে আছে। বিএনপির দীর্ঘদিনের সাংগঠনিক দুর্বলতা ও রাজনৈতিক চর্চার ফল এই পরিণতি। যার অধীনেই নির্বাচন হতো বিএনপির একই পরিণতি হতো। তাদের ঘুরে দাঁড়ানোর জন্য নতুনভাবে সংগঠিত হতে হবে।\n', '\n', '\ufeff\n', 'গণতন্ত্র নাকি সমৃদ্ধি বেছে নেওয়ার ভোট\n', '\n', 'বাংলাদেশের আসন্ন একাদশ জাতীয় সংসদ নির্বাচনকে গণতন্ত্র অথবা সমৃদ্ধি—এর যেকোনো একটিকে বেছে নেওয়ার ভোট হবে বলে মন্তব্য করেছে ফাইন্যান্সিয়াল টাইমস। গতকাল সোমবার প্রকাশিত একটি নিবন্ধে এই মন্তব্য করে যুক্তরাজ্যভিত্তিক প্রভাবশালী এই সাময়িকীটি।\n', '\n', 'নিবন্ধে বলা হয়, বাংলাদেশে সাধারণত ভালোবাসার গল্পকেন্দ্রিক চলচ্চিত্রগুলোই জনপ্রিয়তা পায়। কিন্তু এ মাসে দেশটিতে যে তথ্যচিত্রটি বিপুল সাড়া ফেলেছে, সেটি প্রধানমন্ত্রী শেখ হাসিনাকে নিয়ে তৈরি। জাতীয় সংসদ নির্বাচনের মাত্র কয়েক সপ্তাহ আগে মুক্তি দেওয়া হয়েছে তথ্যচিত্রটি। এতে প্রধানমন্ত্রীকে একজন আত্ম–উৎসর্গকারী ও যোগ্য উত্তরসূরি হিসেবে চিত্রিত করা হয়েছে।\n', '\n', '৩০ ডিসেম্বর অনুষ্ঠিত হতে যাওয়া জাতীয় সংসদ নির্বাচনে বাংলাদেশের জনগণ শেখ হাসিনা ও তাঁর দল আওয়ামী লীগকে আরেক মেয়াদে ক্ষমতায় রাখবে কি না, সে সিদ্ধান্ত নেবে। দলটি ২০০৮ সাল থেকে ক্ষমতায় আছে। বাংলাদেশকে এশিয়ার দ্রুত বর্ধমান অর্থনীতির দেশের একটিতে পরিণত করার জন্য শেখ হাসিনার সমর্থকেরা তাঁর ভূয়সী প্রশংসা করেন। কিন্তু তাঁর সমালোচকেরা বলেন, শেখ হাসিনা দেশের গণতান্ত্রিক প্রতিষ্ঠানগুলো দুর্বল করেছেন। একই সঙ্গে ‘বিপজ্জনক ইসলামপন্থীদের’ ক্ষমতায়ন করেছেন তিনি।\n', '\n', '১৯৯১ সাল থেকে রাষ্ট্রীয় ক্ষমতা দুই প্রতিদ্বন্দ্বী শেখ হাসিনা ও খালেদা জিয়ার নেতৃত্বাধীন দুই দলের মধ্যে পালাবদল হচ্ছিল। কিন্তু ২০০৮ সালে শেখ হাসিনার অভূতপূর্ব বিজয় নিয়মিত এই পালাবদলের অবসান ঘটিয়েছে। এ ১০ বছরে তাঁর সরকার মানবাধিকার লঙ্ঘন করেছে বলে অভিযোগ করেছেন বিএনপির আন্তর্জাতিক বিষয়ক সম্পাদকদের একজন হুমায়ুন কবির। তাঁর কথায়, ‘বাংলাদেশ খুব খারাপ অবস্থার মধ্যে রয়েছে। সরকার পুরোমাত্রায় দুর্নীতিগ্রস্ত; সাধারণ মানুষ দুর্দশাগ্রস্ত।’\n', '\n', 'নিবন্ধে অভিযোগ করা হয়, শেখ হাসিনা তাঁর প্রধান প্রতিদ্বন্দ্বী দলের ওপর দমন–পীড়ন চালিয়েছেন। ২০১৩ সালে বিএনপির চেয়ারপারসন খালেদা জিয়াকে গৃহবন্দী করে রাখা হয়। এরপর গত ফেব্রুয়ারিতে দুর্নীতির মামলায় তাঁর পাঁচ বছরের কারাদণ্ড হয়। ৩৪টি মামলায় বিচারের মুখোমুখি কয়েকবারের এই প্রধানমন্ত্রী। তাঁর ছেলে বিএনপির ভারপ্রাপ্ত চেয়ারম্যান তারেক রহমানও লন্ডনে ‘নির্বাসিত’। ২০০৪ সালের গ্রেনেড হামলা মামলায় তাঁর যাবজ্জীবন কারাদণ্ড হয়েছে। নির্বাচন সামনে রেখে বিরোধী দলের নেতা–কর্মী ও সমর্থকদের গ্রেপ্তারের ঘটনাও বেড়েছে। বিএনপির দাবি, শুধু সেপ্টেম্বরে গ্রেপ্তার করা হয়েছে সাড়ে ৪ হাজারেরও বেশি লোককে।\n', '\n', 'ঢাকা বিশ্ববিদ্যালয়ের অধ্যাপক আসিফ নজরুল বলেন, এমন দৃষ্টান্তও আছে, যেখানে বিএনপির একজন প্রার্থীর বিরুদ্ধে শতাধিক মামলা দেওয়া হয়েছে। এসব মামলার অধিকাংশই ভুয়া। তিনি বলেন, নির্বাচন করা নিয়ে দলটির অনেক প্রার্থীই খুব আতঙ্কে রয়েছেন। তাঁদের অনেক কর্মী–সমর্থকও পালিয়ে বেড়াচ্ছেন।\n', '\n', 'মানবাধিকার সংস্থা হিউম্যান রাইটস ওয়াচের (এইচআরডব্লিউ) মিনাক্ষী গাঙ্গুলীর মতে, শেখ হাসিনা এ নির্বাচনে জয়ী হতে পারেন। তাঁর অর্জন অনেক। তাঁর শাসনামলে গত এক দশকে দেশের অর্থনীতিতে গড় প্রবৃদ্ধি ছিল ৬ দশমিক ৩ শতাংশ। তাঁর সাফল্য সত্ত্বেও ‘তিনি এতটাই কর্তৃত্বপরায়ণ হয়ে উঠেছেন যে, জনগণ তাঁর বিরুদ্ধে অবস্থান নিতে বাধ্য হয়েছে। (আওয়ামী লীগের) ক্ষমতা ছাড়া উচিত। এখন তাদের তর্জন–গর্জনই সার।’\n', '\ufeffবিএনপি ভোট বর্জ\u200bন করলে স্বস্তি পাবে আওয়ামী লীগ\n', '\n', 'ভোটের বাকি আর চার দিন। এখন পর্যন্ত ভোটের মাঠ একচেটিয়া আওয়ামী লীগের নিয়ন্ত্রণে। প্রচার-প্রচারণায়ও আওয়ামী লীগ ও তাদের মিত্রদের ধারেকাছে নেই বিরোধীরা। তারপরও আওয়ামী লীগে অস্বস্তি আছে। বিএনপি জোট ভোটের দিন ব্যাপকভাবে মাঠে নেমে ভোটকেন্দ্রের নিয়ন্ত্রণ নিয়ে নেয় কি না, এ আশঙ্কা থেকেই মূলত অস্বস্তি। এ জন্য শেষ সময়ে চাপে পড়ে বিএনপি ভোট বর্জনের ঘোষণা দিলে স্বস্তি পাবে আওয়ামী লীগ।\n', '\n', 'আওয়ামী লীগের নীতিনির্ধারণী একাধিক সূত্রের সঙ্গে কথা বলে এ তথ্য জানা গেছে। দলীয় সূত্র বলছে, বিএনপি জোটকে চাপে রেখে নির্বাচনে আনা এবং ভোটের মাঠে নামতে না দেওয়ার পরিকল্পনা আগেই করা হয়েছিল। পুলিশ ও প্রশাসন সেই ছক মেনেই কাজ করছে। সেনাবাহিনী নামার পর পরিস্থিতি পাল্টে যেতে পারে বলে বিএনপির যে আশা ছিল, সেটাও হয়নি। এ অবস্থায় বিএনপি ও ঐক্যফ্রন্ট বর্জনের ঘোষণা দিতে পারে, এমন প্রচারণা চলছে দুদিন ধরে। অবশ্য এ \u200bবিষয়ে আওয়ামী লীগের নেতারা কেউ প্রকাশ্যে কথা বলতে রাজি হননি।\n', '\n', 'বিরোধীদের ভোট বর্জনের সম্ভাবনা মাথায় রেখেই আওয়ামী লীগ সমঝোতার বাইরেও মহাজোটের শরিকদের নিজ নিজ দলীয় প্রতীকে প্রার্থী দিতে উৎসাহ দিয়েছে। মহাজোটের প্রধান শরিক এইচ এম এরশাদের জাতীয় পার্টিকে (জাপা) ২৬টি আসন দেয় আওয়ামী লীগ। কিন্তু জাপা এর বাইরে আরও ১৪৮ আসনে প্রার্থী দিয়ে রেখেছে। একইভাবে ১৪ দলের শরিক ওয়ার্কার্স পার্টি, জাসদ, তরীকত ফেডারেশন, জেপি, গণতন্ত্রী পার্টি, ন্যাপ, বাসদ, সাম্যবাদী দল এবং সাবেক রাষ্ট্রপতি বদরুদ্দোজা চৌধুরীর নেতৃত্বাধীন যুক্তফ্রন্ট সমঝোতার বাইরে নিজ নিজ প্রতীকে প্রায় দেড় শ প্রার্থী দিয়েছে।\n', '\n', '১৪ দল ও মহাজোটের যেসব শরিক কোনো আসন পায়নি, তারাও নিজেদের মতো করে কিছু প্রার্থী দিয়ে রেখেছে। এ জন্য ১৩টি আসনে বিএনপির প্রার্থী শূন্য হয়ে যাওয়ার পরও বিনা প্রতিদ্বন্দ্বিতায় কেউ জয়ী হওয়ার সুযোগ নেই।\n', '\n', 'এখন বিএনপিসহ অন্য বিরোধী দলগুলো ভোট বর্জন করলেও ব্যালটে তাদের প্রতীক থাকবে। ফলে আনুষ্ঠানিকভাবে তারা নির্বাচনে অংশ নিয়েছে বলেই গণ্য হবে। ওই অবস্থায় আওয়ামী লীগের শরিক ও মিত্র দলগুলোর নিজস্ব প্রতীকের প্রার্থীরাও গুরুত্ব পাবে।\n', '\n', 'আওয়ামী লীগের দায়িত্বশীল সূত্র বলছে, আগামী নির্বাচনে আওয়ামী লীগ হেরে যেতে পারে—এমন বার্তা যাতে ভোটের মাঠে না যায়, এটা নিশ্চিত করতে শুরু থেকেই সতর্ক ছিলেন দলটির নীতিনির্ধারকেরা। এ জন্য প্রচারের প্রথম দিন থেকেই সর্বত্র নিয়ন্ত্রণ ধরে রাখার চেষ্টা করছে সরকারি দল। বিএনপি যাতে মাঠে নামতে না পারে, সে জন্য শক্তি প্রয়োগ ও প্রশাসনিক চাপ অব্যাহত রাখা হয়। বিএনপির নেতা–কর্মী ও সমর্থকদের আরও পরিষ্কার বার্তা দেওয়ার জন্য বেছে বেছে প্রার্থীদেরও লক্ষ্যবস্তু বানানো হয়। বহুমুখী চাপে বিএনপিসহ বিরোধীরা কার্যত এখন কোণঠাসা। নির্বাচন কমিশনের সঙ্গে ড. কামাল হোসেনের নেতৃত্বে ঐক্যফ্রন্টের নেতাদের বৈঠকে এর প্রভাব দেখা গেছে।\n', '\n', 'আওয়ামী লীগের একজন দায়িত্বশীল নেতা নাম প্রকাশ না করার শর্তে প্রথম আলোকে বলেন, আওয়ামী লীগই ক্ষমতায় আসছে—মানুষের মধ্যে এমন ধারণা তাঁরা দিতে পেরেছেন। এখন নানা মহলে আলোচনার বিষয় হয়ে উঠেছে, আওয়ামী লীগ কটি আসন পাচ্ছে আর বিরোধীদের ভাগে কয়টা পড়ছে। কেউ কেউ বলছেন, আওয়ামী লীগ ১৭০-১৮০ আসন পেতে যাচ্ছে। বিএনপি জোট কয়টি আসন পাবে, তা নির্ভর করছে ভোটের দিনে তাদের আচরণের ওপর।\n', '\n', 'আওয়ামী লীগের নীতিনির্ধারণী সূত্র বলছে, বিএনপি জোট ভোট বর্জন না করলে ভোটের দিন সংঘাতের আশঙ্কা আছে। তবে ভোটের দিন প্রাণহানি ও সংঘাত যাতে না হয়, সেটি নিশ্চিত করা আওয়ামী লীগের বড় লক্ষ্য। এ ক্ষেত্রে বিএনপি মাঠে থাকলে সংঘাত-প্রাণহানি অনিবার্য হয়ে উঠতে পারে, এটা নিয়ে দুশ্চিন্তা আছে। এ জন্য চাপের মুখে বিএনপি শেষ সময়ে ভোট বর্জনের ঘোষণা দিলে সরকারি দল স্বস্তি পাবে।\n', '\n', 'ওই সূত্রটি জানায়, এমন সম্ভাবনা মাথায় রেখেই প্রতিদ্বন্দ্বিতা দেখানোর জন্য সমঝোতার বাইরেও এইচ এম এরশাদের জাতীয় পার্টি (জাপা) ও মহাজোটের অন্য শরিকদের নিজ নিজ প্রতীকে প্রার্থী দেওয়ার বিষয়ে অমত করেনি আওয়ামী লীগ।\n', '\n', 'এ প্রসঙ্গে আওয়ামী লীগের সাধারণ সম্পাদক ওবায়দুল কাদের ১৩ ডিসেম্বর সাংবাদিকদের বলেছিলেন, মহাজোট থেকে জাতীয় পার্টি, ১৪ দল, বিকল্পধারার মধ্যে আসন ভাগাভাগি হলেও তার বাইরে অন্য দলগুলোর নিজ নিজ প্রতীক নিয়ে ভোট করায় আওয়ামী লীগের আপত্তি নেই। এতে ভোটের ফলে প্রভাব পড়বে কি না, এমন প্রশ্নের জবাবে তিনি বলেন, ‘আমাদের একটা কৌশল আছে, কৌশলটা তো বলব না। সুস্পষ্ট কৌশল আছে। আমাদের প্রার্থীর বিরুদ্ধে অ্যালায়েন্স দাঁড়িয়ে গেছে। আমরা না বুঝে দিয়েছি এটা? ইলেকশনের দিন বুঝতে পারবেন, অন্যরা \u200dযদি সরে যায় তারপর। এবার বিনা প্রতিদ্বন্দ্বিতার ফাঁদ তৈরি করতে দেব না।’\n', '\n', 'আওয়ামী লীগের নির্বাচন পরিচালনার সঙ্গে যুক্ত একাধিক সূত্র বলছে, তারা এই নির্বাচনে সর্বশেষ সিটি করপোরেশন নির্বাচনের কৌশলগুলো প্রয়োগ করছে। গাজীপুর, রাজশাহী, খুলনা ও বরিশাল সিটি করপোরেশন নির্বাচনে সব দলের অংশগ্রহণ ছিল। কিন্তু সেভাবে সংঘাত কিংবা প্রাণহানি হয়নি। এর কারণ, আইনশৃঙ্খলা রক্ষাকারী বাহিনীকে দিয়ে বিএনপিকে মাঠছাড়া করা হয়েছিল। বিএনপির প্রার্থীরা বেশির ভাগ কেন্দ্রে এজেন্ট দিতে পারেননি, দিলেও কেন্দ্র থেকে বের করে দেওয়া হয়। জাতীয় সংসদ নির্বাচনেও  বিএনপি যাতে এজেন্ট দিতে না পারে, সে চেষ্টা চালানো হবে। এ জন্য কয়েক মাস আগে থেকেই ব্যাপকভাবে মামলা দিয়ে বিএনপির নেতা–কর্মীদের গ্রেপ্তার অভিযান শুরু করা হয়, যা ভোট পর্যন্ত অব্যাহত রাখা হবে।\n', '\n', 'আওয়ামী লীগের মনোনীত একজন প্রার্থী ও কেন্দ্রীয় নেতা নাম প্রকাশ না করার শর্তে প্রথম আলোকে বলেন, প্রথমে বিরোধীদের মাঠছাড়া করার পরিকল্পনা ছিল। এতে সফল তারা। কারণ, বিরোধীরা মাঠে থাকলে ভোটের দিন প্রাণহানি হবে। ২০১৪ সালে একতরফা নির্বাচন করে সমালোচিত হয়েছে আওয়ামী লীগ। এবার যদি প্রাণঘাতী নির্বাচনের দুর্নাম লেগে যায়, তাহলে দেশে-বিদেশে আবার সমালোচনার জন্ম দেবে। তাই বিএনপি ভোট বর্জনের ঘোষণা দিলে দোষ তাদের ঘাড়েও কিছুটা বর্তাবে।\n', '\n', 'তবে ঢাকা বিশ্ববিদ্যালয়ে সরকার-সমর্থক শিক্ষক সংগঠন নীল দলের অন্যতম নেতা ও বিশ্ববিদ্যালয়ের শিক্ষক সমিতির সভাপতি অধ্যাপক এ এস এম মাকসুদ কামাল প্রথম আলোকে বলেন, বিএনপিসহ বিরোধী দলগুলো সরকার ও নির্বাচন কমিশনের সঙ্গে আলাপ–আলোচনা করেই নির্বাচনে এসেছে। তাদের নিশ্চয় ধারণা ছিল তারা জয়লাভ করবে। এখন হয়তো সে ধারণা ভেঙে গেছে বা মানুষের সাড়া পায়নি। এ অবস্থায় যদি তারা বর্জন করে, তাহলে দায় তাদের ওপর বর্তাবে।\n', '\ufeffধানের শীষের ১৬১ প্রার্থী জামানত হারিয়েছেন\n', '\n', 'একাদশ জাতীয় সংসদ নির্বাচনে ধানের শীষ প্রতীকের অন্তত ১৬১ জন প্রার্থী জামানত হারিয়েছেন। জামানত ফিরে পাওয়ার মতো প্রয়োজনীয়সংখ্যক ভোট না পাওয়ায় তাঁদের জামানতের টাকা বাজেয়াপ্ত হবে। বিএনপি ছাড়াও ২০-দলীয় জোটের শরিক দলগুলো ও ঐক্যফ্রন্টের কয়েকজন বিএনপির দলীয় প্রতীক ধানের শীষ নিয়ে এবার নির্বাচনে লড়েছিলেন। ২০০৮ সালের নবম সংসদ নির্বাচনে বিএনপির ১৪ জন প্রার্থী জামানত হারিয়েছিলেন।\n', '\n', 'নির্বাচন-সংক্রান্ত আইন গণপ্রতিনিধিত্ব আদেশ (আরপিও) অনুযায়ী, নির্বাচনে প্রতিদ্বন্দ্বিতা করতে হলে মনোনয়নপত্র জমা দেওয়ার সময় ২০ হাজার টাকা নির্বাচন কমিশনের অনুকূলে জামানত হিসেবে জমা দিতে হয়। সংসদীয় আসনে মোট প্রদত্ত ভোটের আট ভাগের এক ভাগ ভোট যদি কোনো প্রার্থী না পান, তাহলে তাঁর জামানতের টাকা বাজেয়াপ্ত করা হয়।\n', '\n', 'এবার জামানত হারানো বিএনপির জ্যেষ্ঠ নেতাদের মধ্যে দলের স্থায়ী কমিটির সদস্য খন্দকার মোশাররফ হোসেন কুমিল্লার দুটি আসন থেকে নির্বাচন করেছিলেন। ফলাফল বিশ্লেষণে দেখা গেছে, কুমিল্লা-২ আসনে তিনি জামানত হারিয়েছেন। এই আসনে তাঁর জামানত রক্ষা করার জন্য ২৯ হাজার ৬০৪ ভোট প্রয়োজন ছিল। তিনি পেয়েছেন ২০ হাজার ৯৩৩ ভোট। বিএনপির নেতা মওদুদ আহমদ নোয়াখালী-৫ আসনে ১০ হাজার ৯৭০টি ভোট পেয়ে জামানত হারিয়েছেন। এই আসনে বিজয়ী হয়েছেন তাঁর প্রতিদ্বন্দ্বী আওয়ামী লীগের সাধারণ সম্পাদক ওবায়দুল কাদের। মোট ভোট পড়েছে ২ লাখ ৭২ হাজার ৬২৩। অর্থাৎ জামানত রক্ষার জন্য মওদুদকে ৩৪ হাজার ৭৭ ভোট পেতে হতো। মওদুদের বিপরীতে ওবায়দুল কাদের পেয়েছেন ২ লাখ ৫২ হাজার ৭৪৪ ভোট।\n', '\n', 'এ ছাড়া বিএনপির জ্যেষ্ঠ নেতাদের মধ্যে আবদুল মঈন খান, গয়েশ্বর চন্দ্র রায়, খন্দকার মাহবুব হোসেন, আবদুল্লাহ আল নোমান, আলতাফ হোসেন চৌধুরী, হাফিজ উদ্দিন আহমদ, মজিবর রহমান সরোয়ার, চৌধুরী কামাল ইবনে ইউসুফ, মোহাম্মদ শাহজাহান, জেএসডির আবদুল মালেক রতন, জামায়াতের নায়েবে আমির মিয়া গোলাম পরওয়ার প্রমুখ ধানের শীষ প্রতীকে নির্বাচন করে এবার জামানত হারিয়েছেন। বিএনপি-জোটের শীর্ষস্থানীয় নেতা লিবারেল ডেমোক্রেটিক পার্টির (এলডিপি) সভাপতি অলি আহমদও জামানত হারিয়েছেন। তবে তিনি নিজের দলের প্রতীক ছাতা নিয়ে নির্বাচন করেছেন।\n', '\n', 'এর আগে ২০০৮ সালের জাতীয় নির্বাচনে ভরাডুবি হয়েছিল বিএনপির। সেবার বিএনপি পেয়েছিল ৩০টি আসন। জামায়াত পেয়েছিল ২ টি। ২০০৮ সালের নির্বাচনে ওই প্রার্থীদের প্রায় সবাই সংশ্লিষ্ট সংসদীয় আসনের মোট প্রদত্ত ভোটের ৩৩ শতাংশের বেশি ভোট পেয়েছিলেন। খন্দকার মোশাররফ ৪৪ শতাংশ, মওদুদ আহমদ ৪৯ শতাংশ, মঈন খান ৩৯ শতাংশ, গয়েশ্বর চন্দ্র রায় ৩৭ শতাংশ, মজিবর রহমান সরোয়ার ৪৪ শতাংশ, কামাল ইবনে ইউসুফ স্বতন্ত্র নির্বাচন করে ৩৩ শতাংশ, খন্দকার মাহবুব হোসেন ৩৮ শতাংশ, আবদুল্লাহ আল নোমান ৪৪ শতাংশ, মো. শাহজাহান ৪১ শতাংশ, জামায়াতের নেতা মিয়া গোলাম পরওয়ার ৪১ শতাংশ ভোট পেয়েছিলেন।\n', '\n', 'ইসি সূত্র জানায়, এবারের নির্বাচনে ধানের শীষের প্রার্থীরা সবচেয়ে বেশি জামানত হারিয়েছেন চট্টগ্রাম বিভাগের ৩৮টি আসনে। এরপর ঢাকার ৩৪ টি, খুলনার ৩২ টি, বরিশালের ২০ টি, ময়মনসিংহের ১৯ টি, রাজশাহীর ১৫টি ও রংপুরের ৩টি আসনে জামানত হারিয়েছেন ধানের শীষের প্রার্থীরা।\n', '\n', 'গত ৩০ ডিসেম্বর ২৯৯টি সংসদীয় আসনে একাদশ জাতীয় সংসদ নির্বাচনের ভোট গ্রহণ করা হয়। ব্রাহ্মণবাড়িয়া-২ আসন ছাড়া ২৯৮টি আসনের ফলাফল ঘোষণা করা হয়েছে। এর মধ্যে আওয়ামী লীগের নেতৃত্বাধীন মহাজোট পেয়েছে ২৮৮ আসন। আর বিএনপিসহ ঐক্যফ্রন্ট পেয়েছে ৭ টি। অবশ্য ঐক্যফ্রন্ট এই নির্বাচনের ফল প্রত্যাখ্যান করে নির্দলীয় সরকারের অধীনে পুনর্নির্বাচন দাবি করেছে।\n', '\n', 'এবারের নির্বাচনে শুধু আসনসংখ্যা নয়, বিজয়ী প্রার্থীদের প্রাপ্ত ভোটের হিসাব এবং ভোটের ব্যবধান অতীতের সব রেকর্ড ছাড়িয়ে গেছে। একইভাবে বিএনপির প্রার্থীদের জামানত বাজেয়াপ্ত হওয়ারও রেকর্ড হয়েছে।\n', '\n', 'জানতে চাইলে বিএনপির স্থায়ী কমিটির সদস্য খন্দকার মোশাররফ হোসেন প্রথম আলোকে বলেন, নির্বাচন হলে জামানতের প্রশ্ন আসত। বস্তুত কোনো নির্বাচন হয়নি, ভোট ডাকাতি হয়েছে। যাঁরা বেশি ডাকাতি করেছেন, তাঁদের ভোট বেশি পড়েছে। নির্বাচনের নামে যা হয়েছে, তা দেশের মানুষ দেখেছে।\n', '\n', 'এবারের সংসদ নির্বাচনের ফলাফল বিশ্লেষণ করে দেখা যায়, ঐক্যফ্রন্টের ভরাডুবি হয়েছে বরিশালে। বরিশাল বিভাগের ২১টি আসনের ২০ টিতেই ধানের শীষের প্রার্থীরা জামানত হারিয়েছেন। এ ছাড়া কুমিল্লা, ফেনী, নোয়াখালী এলাকায় বিএনপির শক্ত অবস্থান আছে বলে মনে করা হয়। কিন্তু এসব এলাকায়ও বিএনপির জ্যেষ্ঠ নেতারাসহ বেশির ভাগ প্রার্থী জামানত হারিয়েছেন।\n', '\n', 'বিএনপির চেয়ারপারসন খালেদা জিয়ার আসন ফেনী-১। এই আসন থেকে বিএনপির প্রার্থী মুন্সী রফিকুল আলম জামানত হারিয়েছেন। তিনি পেয়েছেন ২৫ হাজার ৪৯৪ ভোট। জামানত রক্ষার জন্য এই আসনে ভোট প্রয়োজন ছিল ৩০ হাজার ৭০। এই আসনে মহাজোটের প্রার্থী জাসদের সাধারণ সম্পাদক শিরীন আখতার পেয়েছেন ২ লাখ ৪ হাজার ২৫৬ ভোট। একইভাবে ফেনী-১ ও ২, নোয়াখালী ১,২, ৪,৫ ও ৬, লক্ষ্মীপুর-১,২ ও ৩ আসনেও ধানের শীষের প্রার্থীরা জামানত হারিয়েছেন।\n', '\n', 'অন্যদিকে আওয়ামী লীগের শক্তিশালী এলাকা হিসেবে পরিচিত রাজবাড়ী, শরীয়তপুর, ফরিদপুর ও গোপালগঞ্জের প্রায় সব আসনেই ধানের শীষের প্রার্থীদের জামানত বাজেয়াপ্ত হয়েছে।\n', '\n', 'ধানের শীষের প্রার্থীদের যাঁরা জামানত রক্ষা করতে পেরেছেন, তাঁদের বেশির ভাগ উত্তরবঙ্গ, সিলেট ও ঢাকার। পঞ্চগড়, ঠাকুরগাঁও, দিনাজপুর, নীলফামারী, লালমনিরহাট, কুড়িগ্রাম, চাঁপাইনবাবগঞ্জ, রাজশাহী, সুনামগঞ্জ, সিলেট, হবিগঞ্জে ঐক্যফ্রন্টের প্রার্থীদের প্রায় সবাই জামানত রক্ষা করতে পেরেছেন। ঢাকা বিভাগের মধ্যে ঢাকা মহানগর এলাকার ১১টি আসনে ধানের শীষের প্রার্থীদের জামানত রক্ষা হয়েছে। তবে ঢাকা-২ ও ৩ এবং ঢাকা-১৯ ও ২০ আসনে ধানের শীষের প্রার্থীর জামানত রক্ষা হয়নি।\n', '\n', 'জানতে চাইলে সাবেক নির্বাচন কমিশনার ড. এম সাখাওয়াত হোসেন প্রথম আলোকে বলেন, সাধারণত দেখা যায়, আওয়ামী লীগ বা বিএনপি হারলেও তাদের একটি বড় ভোটব্যাংক থাকে। ১০ বছরের ব্যবধানে এভাবে একটি দলের ভোট কমে যাওয়া, যেখানে বিএনপির অবস্থান শক্ত বলে মনে করা হয়, সেখানেও দলটির প্রার্থীদের জামানত বাজেয়াপ্ত হওয়ার মতো ঘটনা অস্বাভাবিক। সঠিক তদন্ত হলে এর আসল কারণ বের হয়ে আসবে। আর বিএনপি যে অভিযোগ করছে, তারা যদি তথ্য-প্রমাণ আদালতে বা নির্বাচন কমিশনে হাজির করতে পারে, তাতে হয়তো কারণটা বোঝা যাবে।\n', '\ufeffআ. লীগ ছাড়া জামানত খুইয়েছেন প্রায় সবাই\n', '\n', 'নজিরবিহীন নির্বাচনে চট্টগ্রামে আওয়ামী লীগের বিজয়ী ১৬ জন ছাড়া প্রায় সবার জামানত বাজেয়াপ্ত হয়েছে। ১১৭ জন প্রার্থীর মধ্যে ৯৫ জন জামানত হারিয়েছেন। এ তালিকায় আছেন ২০–দলীয় জোটের সমন্বয়ক অলি আহমদ, বিএনপির ভাইস চেয়ারম্যান আবদুল্লাহ আল নোমানসহ ঐক্যফ্রন্টের ১০ প্রার্থী।\n', '\n', 'চট্টগ্রামের ১৬ আসনের মধ্যে ১০টি আসনে ৮০ শতাংশের ওপর ভোট পড়েছে। ১১৭ প্রার্থীর মধ্যে চট্টগ্রাম-১০ আসনে গণসংহতি আন্দোলনের প্রার্থী সৈয়দ মোহাম্মদ হাসান মারুফকে শূন্য ভোট দেখানো হয়।\n', '\n', 'জামানত হারানো বিএনপি জোটের অন্যান্য নেতাদের মধ্যে রয়েছেন চট্টগ্রাম-১৬ (বাঁশখালী) আসনের সাবেক মন্ত্রী জাফরুল ইসলাম চৌধুরী, চট্টগ্রাম-৩ (সন্দ্বীপ) আসনের সাবেক সাংসদ মোস্তফা কামাল পাশা, চট্টগ্রাম-৭ (রাঙ্গুনিয়া) আসনের সাবেক সাংসদ নুরুল আলম, চট্টগ্রাম-৪ (সীতাকুণ্ড) আসনের আসলাম চৌধুরী, চট্টগ্রাম-৯ (কোতোয়ালি-বাকলিয়া) আসনের নগর বিএনপির সভাপতি শাহাদাত হোসেন ও চট্টগ্রাম-৬ (রাউজান) আসনের জসিম উদ্দিন সিকদার।\n', '\n', 'চট্টগ্রাম-১৩ (আনোয়ারা-কর্ণফুলী) আসনের বিএনপি প্রার্থী সাবেক সাংসদ সরওয়ার জামাল নিজাম শুধু জামানতই হারাননি, এখানে তিনি তৃতীয় হয়েছেন। তিনি ২ লাখ ৩৯ হাজার ৬২১ ভোটের ব্যবধানে ভূমি প্রতিমন্ত্রী সাইফুজ্জামান চৌধুরীর কাছে পরাজিত হন।\n', '\n', 'চট্টগ্রাম-১০ আসনে আবদুল্লাহ আল নোমান পরাজিত হয়েছেন ২ লাখ ৪৫ হাজার ভোটের ব্যবধানে। এলডিপির সভাপতি সাবেক মন্ত্রী অলি আহমদ পরাজিত হন ১ লাখ ৬৬ হাজার ভোটের ব্যবধানে।\n', '\n', 'বিএনপির স্থায়ী কমিটির সদস্য আমীর খসরু মাহমুদ চৌধুরী প্রথম আলোকে বলেন, ‘আমাদের এজেন্ট, সমর্থক, সাধারণ ভোটার কাউকে ভোট দিতে দেয়নি। এই প্রতিবাদে আমিও ভোটদানে বিরত ছিলাম। এটা প্রহসনের নির্বাচন।’ \n', '\n', 'জামানত বাঁচল যাঁদের\n', '\n', 'চট্টগ্রাম-১১ তে কোনোভাবে জামানত রক্ষা হয়েছে বিএনপির স্থায়ী কমিটির সদস্য আমীর খসরু মাহমুদ চৌধুরীর। তিনি এম এ লতিফের কাছে ২ লাখ ৩০ হাজার ভোটে পরাজিত হন।\n', '\n', 'জামানত রক্ষা করতে পারা অপর ভাগ্যবানেরা হলেন চট্টগ্রাম-২ আজিম উল্লাহ বাহার, চট্টগ্রাম-৫ সৈয়দ মুহাম্মদ ইবরাহিম, চট্টগ্রাম-৮ আবু সুফিয়ান, চট্টগ্রাম-১২ এনামুল হক ও চট্টগ্রাম-১৫ আ ন ম শামসুল ইসলাম।\n', '\ufeffশম্ভুর রাজত্বে তিনিই রাজা\n', '\n', 'বরগুনা-১ আসনে একচেটিয়া প্রচার চালাচ্ছেন এই আসনের বর্তমান সাংসদ ধীরেন্দ্র দেবনাথ শম্ভু। অদৃশ্য চাপ আর গ্রেপ্তার–আতঙ্কে কোণঠাসা বিএনপি প্রচারে না থেকেই প্রত্যাশা করছে ‘ভোটবিপ্লবের’ চমকের।\n', '\n', 'তবে একেবারেই নিশ্চিন্ত থাকতে পারছেন না শম্ভু। দলীয় কোন্দল আর ইসলামী আন্দোলনের প্রার্থীর প্রভাব তাঁর মাথাব্যথার কারণ হয়ে দাঁড়িয়েছে।\n', '\n', 'বরগুনা জেলার সদর, তালতলী ও আমতলী উপজেলা নিয়ে বরগুনা–১ আসন। এই আসনে এবার প্রার্থী মোট সাতজন। তবে সবাই ভোটের মাঠে তেমন সক্রিয় নন। আওয়ামী লীগ ও মহাজোটের প্রার্থী ধীরেন্দ্র দেবনাথ শম্ভু, বিএনপি ও জাতীয় ঐক্যফ্রন্টের প্রার্থী মতিয়ার রহমান তালুকদার ও ইসলামী আন্দোলন বাংলাদেশের অলি উল্লাহ ভোটের মাঠে আছেন। বুধবার ও বৃহস্পতিবার এই আসনের বিভিন্ন এলাকা ঘুরে দেখা গেছে, বিএনপির প্রার্থীর পোস্টার খুব কম। ইসলামী আন্দোলনের প্রার্থীর পোস্টার প্রচুর। আর ধীরেন্দ্র দেবনাথের প্রচার একচেটিয়া। তিনটি উপজেলার প্রত্যন্ত অঞ্চল পর্যন্ত পোস্টার ব্যানারে ছেয়ে আছে। নির্বাচনী ক্যাম্প ছাড়াও দোকানপাটে বাজছে নৌকার গান।\n', '\n', 'মাঠছাড়া বিএনপি\n', 'প্রতীক বরাদ্দের পর নির্বাচনী প্রচার শুরু হলে মাঠে বেশ সক্রিয় ছিলেন বিএনপির নেতা–কর্মীরা। তবে দিন যত ঘনিয়েছে, ততই তাঁরা মাঠের বাইরে চলে যেতে থাকেন। তাঁদের অভিযোগ, সরকারি দলের নেতা-কর্মী ও পুলিশের হুমকি–ধমকিতে অনেকই বাড়িছাড়া। গ্রেপ্তার এড়াতে অনেকেই গা ঢাকা দিয়েছেন। প্রচার শুরুর পর থেকে বুধবার রাত পর্যন্ত ১৫ জন বিএনপির নেতা গ্রেপ্তার হয়েছেন। এ কারণে জেলা বিএনপির কোনো নেতাই নাম প্রকাশ করে কোনো বক্তব্য দিতে চাননি। খোদ বিএনপির প্রার্থীও কথা বলতে রাজি হননি।\n', '\n', 'বিএনপির বিভিন্ন পর্যায়ের নেতা-কর্মী সূত্রে জানা গেছে, নির্বাচন সামনে রেখে সম্পূর্ণভাবে ঐক্যবদ্ধ হতে পারেনি দলটি। দলের জেলা সভাপতি নজরুল ইসলাম মোল্লাও এবার মনোনয়ন চেয়েছিলেন। এবারের প্রার্থী মতিয়ার রহমান তালুকদার একসময় জাতীয় পার্টিতে ছিলেন। ২০০১ সালের নির্বাচনে প্রধানমন্ত্রী শেখ হাসিনার ছেড়ে দেওয়া আসনে উপনির্বাচনের সময় বিএনপিতে যোগ দিয়ে সাংসদ হন মতিয়ার। ২০০৮ সালে বিএনপি থেকে নির্বাচন করেন তিনি। এরপর থেকে তিনি মাঠে তেমন ছিলেন না।\n', '\n', 'হাতপাখার বাতাস নৌকার ওপর\n', 'ইসলামী আন্দোলন বাংলাদেশের প্রার্থী অলি উল্লাহ এই এলাকায় বেশ সুপরিচিত। এলাকায় তাঁর প্রভাবও রয়েছে। এবারের নির্বাচনের মাঠে এসে তিনিও ব্যাপক প্রচার চালাচ্ছেন। তবে তাঁকেও বাধার সম্মুখীন হতে হচ্ছে বলেও অভিযোগ করেন তিনি। অলি উল্লাহ বলেন, নানাভাবে বাধা দিচ্ছে সরকারি দল। ভোটারসহ নেতা-কর্মীদের হুমকি দেওয়া হচ্ছে। ভোটকেন্দ্রে যেতে বারণ করা হচ্ছে। স্থানীয় ইউপি চেয়ারম্যান ও সদস্যদের ব্যবহার করে হুমকি দিচ্ছে সরকারি দল। স্থানীয় ব্যক্তিরা বলছেন, নিজস্ব ভোট ব্যাংকের পাশাপাশি আওয়ামী লীগের ভেতরে থেকে যাঁরা নীরবে দলের প্রার্থীর বিরোধিতা করছেন, তাঁদের অনেকে হাতপাখা প্রতীকে ভোট দিতে পারেন। এটাই নৌকার প্রার্থীর বড় আশঙ্কা।\n', '\n', 'আশঙ্কা কম নেই শম্ভুর\n', 'এবারের আগে পাঁচবার অংশ নিয়ে চারবারই সাংসদ হয়েছেন শম্ভু। এলাকায় তাঁর প্রভাব ব্যাপক। তবে তাঁর বিরোধীপক্ষও বেশ সক্রিয়। নির্বাচনে দলীয় মনোনয়ন চেয়ে ফরম তুলেছিলেন ৫২ জন। কিন্তু দীর্ঘদিন ধরেই তাঁর বিরোধী হিসেবে পরিচিত জেলার বেশ কয়েকজন প্রভাবশালী নেতা। জেলা আওয়ামী লীগের সাধারণ সম্পাদক জাহাঙ্গীর কবীর, সাংগঠনিক সম্পাদক গোলাম সরোয়ারসহ জেলার বিভিন্ন পর্যায়ের নেতাদের একটি বড় অংশ শম্ভুবিরোধী হিসেবে পরিচিত। চলতি বছরের সেপ্টেম্বর মাসে এঁদের নেতৃত্বে শম্ভুকে বরগুনায় অবাঞ্ছিত ঘোষণা করা হয়। তবে প্রচারের শুরুতে মাঠে না নামলেও সপ্তাহখানেক ধরে এঁদের প্রচারমঞ্চে শম্ভুর পাশে দেখা যাচ্ছে। স্থানীয় রাজনৈতিক মহল বলছে, এসব নেতা ও তাঁদের অনুসারীরা আন্তরিকভাবে কাজ করলে ফল একরকম হবে, না হলে ভরাডুবির শঙ্কা।\n', '\n', 'সাংসদ ধীরেন্দ্র দেবনাথ শম্ভু প্রথম আলোকে বলেন, ‘আমরা কোনো প্রচারণাতেই বাধা দিচ্ছি না। বিএনপি আমাদের নানা রকম উসকানি দিচ্ছে। তারপরও আমরা সংযত আছি। প্রশাসনই সব ব্যবস্থা নেবে।’\n', '\n', '\ufeffসামাজিক মাধ্যমে গণসংযোগ–তর্কাতর্কি\n', '\n', 'আয়নার সামনে দাঁড়িয়ে বেশ কষ্ট করে কন্যার চুল আঁচড়ে দিচ্ছেন বাবা। কেন এই কষ্ট? একটু খেয়াল করতেই দেখা গেল, বাবার হাতের আঙুলগুলো অকেজো, কুঁকড়ে গেছে। একটি চোখও অন্ধ। কী করে এমন, তার বর্ণনা ভিডিও ক্লিপে। তিনি আসলে গেল সংসদ নির্বাচনের সময় পেট্রলবোমায় আহত। এখন ভারী হয়ে যাওয়া জীবন কষ্টে বয়ে বেড়ান।\n', '\n', 'নৌকার পক্ষে যাঁরা ভোট চাইছেন তাঁদের প্রশ্ন, এরপরও কি বিএনপি-জামায়াতকে ধানের শীষে ভোট দেওয়া যায়? ভার্চ্যুয়াল জগতে পাল্টা জবাব দিয়েছেন ধানের শীষের সমর্থকেরা। তাঁদের প্রশ্ন, ‘নৌকা ভর্তি গুমের লাশ/ কোন সাহসে ভোট চাস?’ তারা গুম হয়ে যাওয়া মানুষগুলোর স্বজনদের এনেছেন তাঁদের ভিডিওতে।\n', '\n', 'মহাজোট ও জাতীয় ঐক্যফ্রন্ট এভাবে মাঠের বাইরেও ভার্চ্যুয়াল জগতে প্রতিদ্বন্দ্বিতা করছে। ফেসবুক ও অনলাইনে নিজেদের পেজে বিভিন্ন সংবাদমাধ্যমে প্রচারিত খবর ও ভিডিওর লিংক শেয়ার করছে তারা। পাশাপাশি পেশাদার বিজ্ঞাপন নির্মাতা প্রতিষ্ঠানকে কাজে লাগিয়েছে নিজেদের প্রচারে। দুই পক্ষই বোঝানোর চেষ্টা করছে, কেন তাদের দলটিই যোগ্যতর।\n', '\n', 'ফেসবুকে আওয়ামী লীগের অফিশিয়াল পেজ আওয়ামী লীগ। জাতীয় ঐক্যফ্রন্ট নামে আছে বিরোধী জোটের পেজ। এর বাইরেও প্রার্থী সমর্থকদের নিজস্ব পেজ রয়েছে। সেখানেই চলছে গণসংযোগ ও বাগ্\u200cযুদ্ধ।\n', '\n', 'সামাজিক যোগাযোগমাধ্যমে আওয়ামী লীগ পেজে শেখ হাসিনা বিভিন্ন জনসভায় যা বলছেন তার ভিডিও ও বাণী, ‘লেটস টক উইথ শেখ হাসিনা’ নামে তরুণদের সঙ্গে প্রধানমন্ত্রীর কথোপকথনের ভিডিও জায়গা পেয়েছে এসব পেজে। এবারের নির্বাচনে আওয়ামী লীগের স্লোগান ‘তারুণ্যের শক্তি, বাংলাদেশের সমৃদ্ধি’। তারা জানিয়েছে, বিসিএসে সর্বোচ্চ নিয়োগ দিয়েছে আওয়ামী লীগ সরকার। বিএনপি ২০০১-০৬ পর্যন্ত ১৬ হাজার ১৩৮ জন আর আওয়ামী লীগ ২০০৯-১৮ পর্যন্ত ৭২ হাজার ৪২৫ জনকে নিয়োগ দেয়। পদ্মা সেতু, বিদ্যুতায়ন, বিনা মূল্যে বই বিতরণ, সমুদ্রসীমা জয়ের কথা স্মরণ করিয়ে দিয়ে তারা বলেছে, আবার সরকার গঠন করলে দুর্নীতি দমন করবে আওয়ামী লীগ। তারকাশিল্পীরা শেখ হাসিনার নেতৃত্বে কেন বাংলাদেশের পক্ষে, তা জানিয়েছেন।\n', '\n', 'শেখ হাসিনা ছাড়া আওয়ামী লীগের প্রার্থী সমর্থকেরা ভার্চ্যুয়াল জগতে সবচেয়ে বেশি জায়গা দিয়েছে ওয়ানডে ক্রিকেট দলের অধিনায়ক মাশরাফি বিন মুর্তজা, বাগেরহাটের শেখ সারহান নাসের তন্ময় ও তথ্য ও যোগাযোগ প্রযুক্তি বিভাগ প্রতিমন্ত্রী জুনাইদ আহ্\u200cমেদকে।\n', '\n', 'সামাজিক যোগাযোগমাধ্যমে জাতীয় ঐক্যফ্রন্টের তৎপরতা তরুণদের লক্ষ্য করে। তারা ক্ষুদিরাম, উনসত্তরের গণ-অভ্যুত্থান, মুক্তিযুদ্ধ, স্বৈরাচারবিরোধী আন্দোলন, বেসরকারি বিশ্ববিদ্যালয়ের ভ্যাটবিরোধী আন্দোলন ও কোটা সংস্কার আন্দোলনে অংশ নেওয়া তরুণদের কথা মনে করিয়ে দিয়েছে। বিএনপি-জামায়াত যে যে কারণে সমালোচিত, সে কারণগুলো কাটিয়ে যাওয়ার চেষ্টা আছে তাদের প্রচারে। ঐক্যফ্রন্ট মুক্তিযুদ্ধ, ধর্মীয় সম্প্রীতি নিয়ে ভিডিও পোস্ট করেছে। পোস্টের বার্তা ছিল এমন, ‘ধর্ম যার যার, আমাদের এই দেশটা সবার। আসুন সবাই ঐক্যবদ্ধভাবে দেশটাকে গড়তে ৩০ তারিখ ধানের শীষে ভোট দিই।’\n', '\n', 'ঐক্যফ্রন্ট আওয়ামী লীগের শাসনামলে আলোচিত বিভিন্ন সংবাদ যেমন স্বর্ণ বদলে গেল ব্যাংকের ভল্টে, সুনামগঞ্জ সেতুতে রডের বদলে বাঁশ, বুড়িমারী-মোংলায় কোটি কোটি টাকার ঘুষ, কয়লা গায়েব-ধামাচাপা দিতে তৎপর ছিল একটি চক্র, দুর্নীতির শীর্ষে পুলিশসহ আইনশৃঙ্খলা রক্ষাকারী সংস্থা (টিআইবি)—এসব খবর প্রচার করছে। বিডিআর বিদ্রোহে ৫৭ সেনা কর্মকর্তার মৃত্যু, ছাত্রলীগের হাতুড়িপেটা থেকে শুরু করে ছাত্রলীগ নেতা বদরুল (পরে বহিষ্কৃত) খাদিজাকে কোপাচ্ছে—এমন খবর ও সম্পর্কিত ভিডিও প্রকাশ করে ঐক্যফ্রন্ট জানতে চেয়েছে, তরুণেরা আসলে কী চায়?\n', '\n', 'জাতীয় ঐক্যফ্রন্ট আলোচনায় আসে চার তরুণের কণ্ঠে ‘ব্যাপার না অনেক হলো, ভোটে তোমার আওয়াজ তোলো’ নামের একটি কবিতার ভিডিও নিয়ে। এরপর আসে ড. কামাল হোসেনের ‘জেগে ওঠো বাঙালি, তোমার কান্ডারি প্রস্তুত’ শিরোনামে আরেকটি ভিডিও। তারপর তারা আপলোড করে বিএনপির মহাসচিব মির্জা ফখরুল ইসলাম আলমগীরের ভিডিওটি।\n', '\n', 'মির্জা ফখরুল ইসলাম আলমগীরের ভিডিওটি ব্যাপকভাবে আলোচিত হয়। তাঁর বাবার মুক্তিযুদ্ধকালীন ভূমিকা নিয়ে ফেসবুক সরগরম হয়ে ওঠে। আওয়ামী লীগ এ নিয়ে পাল্টা ভিডিও বার্তা প্রচার করা শুরু করে। এর জবাবে আবার বিএনপি-জামায়াতের নেতা–কর্মী–সমর্থকেরা আওয়ামী লীগের মনোনয়নপ্রাপ্ত ২২ যুদ্ধাপরাধীর তালিকা দিল—এই খবরটি শেয়ার করতে শুরু করেন। এই তালিকায় আওয়ামী লীগের প্রভাবশালী নেতা-কর্মীদের নাম আছে।\n', '\n', 'এর কিছুদিন পর আওয়ামী লীগের নেতা–কর্মীরাও পিরোজপুর-১ আসন থেকে ধানের শীষের প্রার্থী শামীম সাঈদীর ভিডিও বার্তা নিয়ে প্রশ্ন তোলে। শামীম যুদ্ধাপরাধের দায়ে সাজাপ্রাপ্ত দেলাওয়ার হোসাইন সাঈদীর ছেলে। তিনি বলছেন, ৩০ তারিখের একটি ভোট চারটি মুক্তি এনে দিতে পারে, খালেদা জিয়া, দেলাওয়ার হোসাইন সাঈদী, তারেক রহমান ও ‘আপনা’কে (যারা বা যাদের স্বজন কারাগারে আছেন)। আওয়ামী লীগের নেতা-কর্মী–সমর্থকেরা ব্যঙ্গ করে লিখেছেন, ‘ধানের শীষে ভোট দিন/ রাজাকারের মুক্তি দিন।’\n', '\n', 'সব মিলিয়ে সামাজিক মাধ্যমগুলোতে চলছে পাল্টাপাল্টি প্রচারণা। ঐক্যফ্রন্টের প্রার্থীরা দেশের বিভিন্ন স্থানে সমানভাবে প্রচার-প্রচারণায় নামতে না পারলেও ফেসবুকের মতো সামাজিক মাধ্যমে সমান সক্রিয়। আর এই আয়োজনই দিয়েছে এবারের নির্বাচনে ভিন্ন এক মাত্রা।\n', '\ufeffভোট দেওয়ার ব্যাপারে মানুষ খুব সতর্ক\n', '\n', 'আওয়ামী লীগের সভাপতি ও প্রধানমন্ত্রী শেখ হাসিনা বিএনপির সমালোচনা করে বলেছেন, কাকে ভোট দিতে হবে, সে ব্যাপারে দেশের মানুষ খুব সতর্ক। তারা বিএনপিকে প্রত্যাখ্যান করতে চলেছে।\n', '\n', 'সংবাদভিত্তিক টেলিভিশন চ্যানেল ডব্লিউআইওএনকে (ওয়ার্ল্ড ইজ ওয়ান নিউজ) দেওয়া এক সাক্ষাৎকারে প্রধানমন্ত্রী এসব কথা বলেন। চ্যানেলটির সদর দপ্তর ভারতের রাজধানী নয়াদিল্লিতে। ডব্লিউআইওএনের ওয়েবসাইটে সাক্ষাৎকারটি প্রকাশ করা হয়েছে গত বৃহস্পতিবার।\n', '\n', 'বিএনপির নেতারা ১৯৭১ সালে যুদ্ধাপরাধ সংঘটনের দায়ে অভিযুক্ত মন্তব্য করে সাক্ষাৎকারে শেখ হাসিনা বলেন, ‘একাত্তরে তারা দেশে পরাজিত হয়েছে। তারা দেশে যুদ্ধাপরাধ ও গ্রেনেড হামলার ঘটনায় অভিযুক্ত। জনগণ তাদের প্রত্যাখ্যান করে আমাদের ক্ষমতায় এনেছে। তারা আমাদের জনগণ ও বুদ্ধিজীবীদের হত্যা করেছে। বাংলাদেশের মানুষ ওই সব দিনের কথা ভোলেনি।’\n', '\n', 'ডব্লিউআইওএন বলেছে, এর আগে ২০১৪ সালে জাতীয় সংসদ নির্বাচন বয়কট করেছিল বিএনপি ও অন্যান্য বিরোধী দল। সেই নির্বাচনে আওয়ামী লীগ বিনা প্রতিদ্বন্দ্বিতায় ১৫০ টির বেশি আসনে জয়ী হয়।\n', '\n', 'প্রধানমন্ত্রী বলেছেন, নির্বাচনে অন্তর্ঘাতমূলক কর্মকাণ্ড বা নাশকতা চালানোর চেষ্টা করছে পাকিস্তান ও দেশটির সামরিক গোয়েন্দা সংস্থা ইন্টার সার্ভিস ইন্টেলিজেন্স (আইএসআই)। এই চেষ্টায় তাদের সঙ্গে আছেন বিএনপির নেতারা।\n', '\n', 'আওয়ামী লীগের সভাপতি আরও বলেন, ‘পাকিস্তান ও আইএসআইকেই বা শুধু দায়ী করা কেন? দায়ী যদি করতেই হয় তাহলে আমাদের উচিত বিএনপিকে দায়ী করা। দেশের গণতান্ত্রিক কাঠামো ধ্বংস করতে আইএসআইয়ের কাছ থেকে ঘুষ ও অর্থ নিচ্ছে বিএনপি। দেশ ও দেশের জনগণের জন্য তাদের কোনো ভালোবাসা নেই। তারা দেশের কোনো অগ্রগতি চায় না।’\n', '\n', 'সাক্ষাৎকারে শেখ হাসিনা জোরের সঙ্গে উল্লেখ করেন, বাংলাদেশের মানুষ দেশে সন্ত্রাসের ব্যাপারে জিরো টলারেন্সে (শূন্য সহনশীলতা) বিশ্বাসী। সন্ত্রাসবাদ বিষয়ে পাকিস্তানের ব্যাপারে ভারতের নীতিকে সমর্থন জানান তিনি। ভারতের সঙ্গে সীমান্তে সন্ত্রাসী কর্মকাণ্ডের অবসান না ঘটানো পর্যন্ত ইসলামাবাদের সঙ্গে কোনো আলাপ-আলোচনা না করার নীতি নিয়েছে ভারত। প্রধানমন্ত্রী পরোক্ষভাবে এ ইঙ্গিত দেন যে অন্য দেশে সন্ত্রাসী কর্মকাণ্ড চালাতে পাকিস্তানের ভূখণ্ড ব্যবহার করছে সন্ত্রাসী গোষ্ঠীগুলো।\n', '\n', 'প্রধানমন্ত্রী শেখ হাসিনা বলেন, ‘সন্ত্রাসী কর্মকাণ্ডের ব্যাপারে আমাদের দেশ শূন্য সহনশীল। দেশে সন্ত্রাসী কর্মকাণ্ড মোকাবিলায় আমরা অন্যান্য দেশ, বিশেষত প্রতিবেশী দেশগুলোর সঙ্গে কাজ করছি। সন্ত্রাসবাদ একটি বৈশ্বিক সমস্যা এবং এ নিয়ে দায়িত্বশীল সবার উচিত পরস্পরের সঙ্গে কাজ করা। একটি বিষয়ে আমরা নিশ্চিত এবং এ বিষয়ে আমরা পদক্ষেপ নিয়েছি, অন্য কোনো দেশে সন্ত্রাসী কর্মকাণ্ড চালাতে আমরা আমাদের মাটিকে ব্যবহার করতে দেব না।’\n', '\n', 'প্রসঙ্গত, ভারতের পশ্চিমবঙ্গের শীর্ষ দৈনিক আনন্দবাজার পত্রিকাও প্রধানমন্ত্রীর একটি সাক্ষাৎকার প্রকাশ করেছে। বৃহস্পতিবার প্রকাশিত এ সাক্ষাৎকারে শেখ হাসিনা বলেছেন, ‘এবারের নির্বাচনটা আগের মতো অত চ্যালেঞ্জিং নয়। বৈরিতার পরিবেশও নেই; বরং আমাদের সপক্ষে একটা পরিবেশ তৈরি হয়েছে।’ আওয়ামী লীগ তরুণ সমাজের কাছ থেকে অভূতপূর্ব সাড়া পাচ্ছে বলে দাবি করেন প্রধানমন্ত্রী।\n', '\n', 'সাক্ষাৎকারে শেখ হাসিনা আরও বলেন, ‘এর আগের নির্বাচনগুলোয় একটা বিভেদ লক্ষ করতাম। এবার একচেটিয়াভাবে সবার সমর্থন আমাদের সঙ্গে রয়েছে। সেটা টেরও পাচ্ছি। বাংলাদেশের জনগণের ওপর আমার বিপুল আস্থা। মানুষ আমাদের সঙ্গে রয়েছে। জনগণের ভোটেই আমরা নির্বাচিত হব।’ তিনি বলেন, মানুষ অন্তর থেকে চাইছে আওয়ামী লীগ আবার ক্ষমতায় আসুক। জনগণ এটা জানে, আওয়ামী লীগের মাধ্যমেই তাদের ভাগ্য পরিবর্তিত হবে।\n', '\n', 'এর আগে ২২ ডিসেম্বর প্রধানমন্ত্রীর একটি সাক্ষাৎকার প্রচার করে ভারতের টাইমস নাউ টেলিভিশন। নির্বাচনের বিষয়ে সাক্ষাৎকারে প্রধানমন্ত্রী বলেন, ‘দেশের মানুষের ওপর আমার ভরসা আছে। তারা যদি ভোট দেয় আমি আছি, না দিলে আমি নাই, ও নিয়ে আমার কোনো আফসোস নেই।’ তিনি আরও বলেন, ‘আমি দেশের জন্য কাজ করে যাচ্ছি, করব। অনেকগুলো বড় কাজ আমরা শুরু করেছি, আরেকবার আসতে পারলে সে কাজগুলো শেষ করতে পারব।’\n', '\n', 'সাক্ষাৎকারে ভারতের সঙ্গে বাংলাদেশের সম্পর্ক ও পানিচুক্তি এবং রোহিঙ্গা সমস্যা নিয়েও কথা বলেন প্রধানমন্ত্রী।\n', '\n', '\ufeffবেশির ভাগ জেলায় প্রচারে নামেনি বিএনপি\n', '\n', 'নির্বাচনী প্রচারের শেষ দিনেও বেশির ভাগ জেলায় বিএনপির প্রার্থীরা প্রচারে নামেননি। দলটির নেতারা বলেছেন, সংঘাত ও গ্রেপ্তার এড়ানোর কৌশল হিসেবে অধিকাংশ এলাকায় প্রচারে নামেননি তাঁরা। তবে ১৯ জেলার সব কটি আসনে এবং আরও চার-পাঁচটি জেলায় কিছু কিছু আসনে ধানের শীষ প্রতীকের পক্ষে মিছিল ও জনসভা হয়েছে।\n', '\n', 'গতকাল বৃহস্পতিবার রাজধানী ঢাকাসহ দেশের প্রতিটি নির্বাচনী এলাকায় আওয়ামী লীগসহ ক্ষমতাসীন মহাজোটের প্রার্থীরা ব্যাপকভাবে প্রচারে ছিলেন। এই অবস্থায় বিএনপি নামলে সংঘাত ও রক্তপাতের আশঙ্কা ছিল। সেটা এড়াতে গতকাল \u200bবড় ধরনের কোনো প্রচারের দিকে যাননি বলে বিএনপির বেশ কজন প্রার্থী জানিয়েছেন।\n', '\n', 'ঢাকার তিনটি আসনে সীমিত প্রচার\n', '\n', 'শুরু থেকেই প্রচারের ক্ষেত্রে কোণঠাসা ছিল বিএনপি। গতকালও তারা তেমন কোথাও নামেনি। ঢাকা-১৮ আসনে ধানের শীষ প্রতীকে ঐক্যফ্রন্টের মনোনীত প্রার্থী জেএসডি নেতা শহীদ উদ্দিন মাহমুদ এবং তাঁর সমর্থকেরা ভয়ে নির্বাচনী প্রচারণার কাজে বের হননি বলে তাঁরা জানিয়েছেন। ওই আসনের নির্বাচনী কার্যালয়ের দুই দিকে উত্তরার ৪ নম্বর সড়কে দিনভর পুলিশের গাড়ি ছিল। পাশাপাশি আওয়ামী লীগের কর্মী-সমর্থকেরাও ওই সড়কে অবস্থান নেন।\n', '\n', 'ঢাকা-৪ আসনে বিএনপির সালাহ্উদ্দিন আহমেদ গতকাল সাংবাদিকদের কাছে অভিযোগ করেন, কয়েক দিন ধরে তাঁর বাসার সামনে পুলিশ ও আওয়ামী লীগের সমর্থকেরা পাহারা দিচ্ছেন। তাই তিনি বের হতে পারছেন না।\n', '\n', 'কোনো গণসংযোগ করেননি ঢাকা-১১ আসনে বিএনপির প্রার্থী শামীম আরা বেগম। তিনি প্রথম আলোকে বলেন, সব মিলিয়ে তাঁর প্রায় ১ হাজার ২০০ কর্মীকে পুলিশ আটক করেছে।\n', '\n', 'ঢাকা-৮ আসনের মির্জা আব্বাস ও ঢাকা-৯ আসনে তাঁর স্ত্রী আফরোজা আব্বাসও প্রচারে নামেননি। তবে মির্জা আব্বাস গতকাল বিকেলে সংবাদ সম্মেলনে অভিযোগ করেন, তাঁর ওপর দুবার এবং আফরোজা আব্বাসের ওপর চারবার আক্রমণ হয়েছে। তফসিল ঘোষণার পর থেকে আজ পর্যন্ত ৭০০ থেকে ৮০০ কর্মীকে আটক করা হয়েছে। তবে ঢাকা-২ আসনে ইরফান ইবনে আমান, ঢাকা-৩-এ গয়েশ্বর চন্দ্র রায় ও ঢাকা-৭ আসনে মোস্তফা মোহসীন মন্টু গণসংযোগ করেছেন।\n', '\n', '১৯ জেলায় প্রচারে সরব বিএনপি\n', '\n', 'কিছু জেলায় প্রচারে সরব ছিলেন বিএনপি প্রার্থীরা। বগুড়ায় পথসভা, মিছিল, জনসংযোগ সবই ছিল। পঞ্চগড়েও জনসভা করেছেন প্রার্থীরা। সুনামগঞ্জ, কুমিল্লা, রাজশাহী, মৌলভীবাজার, সিলেট, নীলফামারী, বরগুনা, মাদারীপুর, যশোর, রাঙামাটি, হবিগঞ্জ, কুড়িগ্রাম, সিরাজগঞ্জ জেলার আসনগুলোতে গণসংযোগ চালিয়েছেন বিএনপির প্রার্থীরা। শেরপুর-১ আসনে প্রচার চললেও বাকি দুটি আসনে প্রচার হয়নি। চট্টগ্রামে ১৬ জন প্রার্থীর মধ্যে প্রচারণায় ছিলেন ৭ জন। চট্টগ্রাম নগর এলাকার তিন প্রার্থী আমীর খসরু মাহমুদ চৌধুরী, আবদুল্লাহ আল নোমান ও আবু সুফিয়ান গতকাল দিনভর নেতা-কর্মীদের সঙ্গে কুশল বিনিময় করে সময় কাটিয়েছেন।\n', '\n', 'রংপুরের ছয়টি আসনে শান্তিপূর্ণ পরিবেশে শেষ দিনের প্রচার চালিয়েছেন ধানের শীষের প্রার্থীরা। ফরিদপুরেও প্রচারে সরব ছিলেন বিএনপির প্রার্থীরা। গণসংযোগ ও পথসভা করেছেন তাঁরা। চাঁপাইনবাবগঞ্জের আসনগুলোতে গণসংযোগের পাশাপাশি জনসভাও করেছেন প্রার্থীরা। এ ছাড়া দিনভর ধানের শীষের প্রচার ছিল বিএনপির মহাসচিব মির্জা ফখরুল ইসলাম আলমগীরের আসনে। তাঁর নির্বাচনী এলাকা ঠাকুরগাঁও-১ আসনে সকালে সংবাদকর্মীদের সঙ্গে মতবিনিময় করেন তিনি। তাঁর স্ত্রী ও মেয়েরা হেঁটে হেঁটে শহরে প্রচারণা চালান। বিকেলে শহরে ধানের শীষের পক্ষে মিছিল বের হয়। প্রতিটি ইউনিয়নে ধানের শীষের আলাদা আলাদা মিছিল হয়েছে। টাঙ্গাইলের আটটি সংসদীয় আসনের মধ্যে টাঙ্গাইল-১, ৪, ৭ ও ৮ আসনে গণসংযোগে নেমেছেন ঐক্যফ্রন্টের প্রার্থীরা। তবে কোনো সভা-সমাবেশের খবর পাওয়া যায়নি।\n', '\n', 'বেশির ভাগ জেলায় প্রচারহীন\n', '\n', 'সরকারি দলের নেতা-কর্মীদের বাধা, পুলিশের হয়রানি এড়াতে দেশের অধিকাংশ জেলায় গতকাল প্রচারে ছিলেন না ধানের শীষ প্রতীকের প্রার্থীরা। কুষ্টিয়ার চারটি আসনের একটিতেও প্রচারণা চালাতে দেখা যায়নি। পটুয়াখালীর চারটি আসনেও কোনো প্রচারণা ছিল না। পটুয়াখালী-২ আসনের প্রার্থী সালমা আলম বলেন, ‘আমার সঙ্গে কেউ বের হলেই পুলিশের কাছে তাঁর নাম চলে যায় এবং তাঁকে খোঁজা শুরু করে।’\n', '\n', 'মেহেরপুরে কেউ মাঠে নামতে পারেননি। মেহেরপুর-২ আসনের প্রার্থী জাভেদ মাসুদ মিল্টন অনেকটা গৃহবন্দী হয়ে আছেন। শরীয়তপুরের তিনটি আসনেই মাঠছাড়া বিএনপির প্রার্থীরা। এখানকার তিন প্রার্থী ঢাকায় অবস্থান করছেন। শরীয়তপুর-৩ আসনের প্রার্থী মিয়া নুরুদ্দিন আহম্মেদ হামলায় আহত হয়ে ঢাকায় চিকিৎসাধীন। গোপালগঞ্জের তিনটি আসনের একটিতেও মাঠে দেখা যায়নি বিএনপির প্রার্থীদের। কিশোরগঞ্জের ছয়টি আসনের চারটিতে বিএনপির প্রার্থী ও সমর্থকদের প্রচারে বাধাদানের অভিযোগ পাওয়া গেছে।\n', '\n', 'জামালপুর জেলার তিনটি আসনে বিএনপির প্রার্থী ও তাঁর সমর্থকেরা শেষ দিনেও হামলা ও গ্রেপ্তারের আশঙ্কায় প্রচারে নামেননি বলে দলীয় নেতা-কর্মীরা জানিয়েছেন। বরিশাল জেলার ছয়টি আসনে বিএনপির বা ঐক্যফ্রন্টের প্রার্থীদের মাঠে কোনো প্রচার ছিল না। ময়মনসিংহ বিভাগীয় শহরে একটি মিছিল করার কথা থাকলেও পরে সেটি স্থগিত করা হয়। এ জেলায় সীমিত পরিসরে কিছু গণসংযোগ হয়েছে।\n', '\n', 'নাটোর-১ আসনের বিএনপির প্রার্থী প্রচারে নামলেও বাকি তিন আসনের প্রার্থীরা বাড়িতে অবস্থান করেন সারা দিন। লক্ষ্মীপুর-১, ২ ও ৩ আসনেও বিএনপি বা জোটের প্রার্থীদের গতকাল কোনো প্রচার ছিল না। নিরাপত্তা চেয়ে রিটার্নিং কর্মকর্তার কাছে আবেদন করেছেন এখানকার একাধিক প্রার্থী। সাতক্ষীরায় প্রচারে নামতে পারেনি বিএনপি। ঝালকাঠিতেও ছিল না কোনো প্রচার।\n', '\n', 'ব্রাহ্মণবাড়িয়া-১ আসনে গণসংযোগ চালালেও বাকি পাঁচটি আসনে প্রচার চালাতে পারেননি ধীনের শীষের কর্মীরা। নেত্রকোনা-১ আসনের কায়সার কামাল সংবাদ সম্মেলনে অভিযোগ করেন, পুলিশ তাঁকে ও তাঁর কর্মী-সমর্থকদের নানাভাবে হয়রানি করায় প্রচার চালাতে পারেননি। নরসিংদীর পাঁচটি আসনেও প্রচার থেকে দূরে ছিলেন ধানের শীষের প্রার্থীরা।\n', '\n', 'রাজবাড়ী, পিরোজপুর, বান্দরবান, বাগেরহাট, চুয়াডাঙ্গা, কক্সবাজার, মাগুরা জেলার আসনগুলোতেও প্রচারে ছিল না বিএনপি। ভোলা-১ আসনে প্রচার চালালেও বাকি দুটি আসনে বিএনপির প্রার্থীরা অবরুদ্ধ অবস্থায় আছেন বলে অভিযোগ করেছেন।\n', '\ufeffআগামী সপ্তাহে নতুন সরকার\n', '\n', 'একাদশ জাতীয় সংসদ নির্বাচনে বিপুল বিজয়ের পর সরকার গঠনের প্রক্রিয়া শুরু করেছে আওয়ামী লীগ। আগামী শনি বা রোববারের মধ্যে নতুন সরকার গঠন হতে পারে। এর আগে কাল বৃহস্পতিবার নবনির্বাচিত সাংসদেরা শপথ নেবেন।\n', '\n', 'এদিকে আওয়ামী লীগের নীতিনির্ধারকদের সঙ্গে কথা বলে জানা গেছে, নিরঙ্কুশ জয় এবং টানা তৃতীয়বারের মতো সরকার গঠনের মতো ‘বিশেষ’ অর্জনের বিষয়টি মাথায় রেখেই নতুন মন্ত্রিসভা সাজানো হবে। মন্ত্রিসভার কলেবর সামান্য বাড়তেও পারে। কারণ, এবার দলের বিপুলসংখ্যক নেতা বিজয়ী হয়েছেন, মন্ত্রিসভায় মহাজোটের শরিক ওয়ার্কার্স পার্টি ও জাসদের একটি করে পদ বহাল থাকছে। জাতীয় পার্টি এখনকার মতোই একই সঙ্গে সরকারি ও বিরোধী দলে থাকতে পারে।\n', '\n', 'ওয়ার্কার্স পার্টির সভাপতি রাশেদ খান মেনন প্রথম আলোকে বলেন, সংসদ নেতা জানেন মন্ত্রিসভায় কে বা কারা থাকবেন। এ নিয়ে কোনো আলোচনা হয়নি।\n', '\n', 'প্রধানমন্ত্রীসহ বর্তমান মন্ত্রিসভার সদস্য ৫৩। তাঁদের মধ্যে নির্বাচনের আগে ৪ জন টেকনোক্র্যাট মন্ত্রী বাদ পড়েছেন। নতুন মন্ত্রিসভার সদস্যসংখ্যা বাড়তে পারে বলে আভাস পাওয়া যাচ্ছে। নতুন মন্ত্রিসভায় নতুন মুখও আসবে। আলোচনায় আছেন চট্টগ্রামের এক নেতা। প্রতিমন্ত্রী-উপমন্ত্রীদের দু-একজনের পদোন্নতি হতে পারে। সে ক্ষেত্রে পুরোনোদের মধ্যে থেকে বাদ দেওয়া এবং নতুনদের অন্তর্ভুক্ত করার কাজটি বেশ জটিল হবে।\n', '\n', 'বেশি আলোচনা হচ্ছে অর্থমন্ত্রী নিয়ে। অর্থমন্ত্রী আবুল মাল আবদুল মুহিত সংসদ নির্বাচনে প্রার্থী হননি এবং তিনি অর্থমন্ত্রী থাকছেন না, এটা নির্বাচনের আগে পর্যন্ত মোটামুটি নিশ্চিত ছিল। তবে গতকাল তিনি সচিবালয়ে সাংবাদিকদের বলেছেন, প্রধানমন্ত্রী চাইলে তিনি আরও এক বছর অর্থমন্ত্রীর দায়িত্ব পালন করতে চান। এখন নতুন অর্থমন্ত্রী হিসেবে দুজনের নাম আলোচনায় আছে।\n', '\n', 'সরকারের সফল মন্ত্রী হিসেবে আলোচনায় থাকা কৃষিমন্ত্রী মতিয়া চৌধুরী, বাণিজ্যমন্ত্রী তোফায়েল আহমেদ, শিল্পমন্ত্রী আমির হোসেন আমু, স্বাস্থ্যমন্ত্রী মোহাম্মদ নাসিম, শিক্ষামন্ত্রী নুরুল ইসলাম নাহিদ, সমাজকল্যাণমন্ত্রী রাশেদ খান মেননসহ কয়েকজন জ্যেষ্ঠ মন্ত্রী একই মন্ত্রণালয়ে থাকতে পারেন বলেও আলোচনা আছে। বয়োবৃদ্ধ এবং প্রবীণ দু-তিনজন মন্ত্রী বাদ পড়তে পারেন।\n', '\n', 'জানতে চাইলে মন্ত্রিপরিষদ সচিব মোহাম্মদ শফিউল আলম গত সোমবার প্রথম আলোকে বলেন, নির্বাচন কমিশন এবং সংসদ সচিবালয়ের কাজ শেষ হওয়ার পর মন্ত্রিসভা গঠনের প্রক্রিয়া শুরু হবে। মন্ত্রিসভার গঠন সম্পর্কে তিনি আনুষ্ঠানিক কোনো সিদ্ধান্ত পাননি।\n', '\n', 'নবনির্বাচিত সাংসদদের গেজেট গতকাল রাতে প্রকাশ করা হয়েছে বলে মুঠোফোনে প্রথম আলোকে জানান নির্বাচন কমিশনের যুগ্ম সচিব (জনসংযোগ) এস এম আসাদুজ্জামান।\n', '\n', 'এদিকে নবনির্বাচিত সাংসদেরা ইতিমধ্যে ঢাকায় আসতে শুরু করেছেন। গতকাল দুপুরে সচিবালয়ে তথ্যমন্ত্রী হাসানুল ইনু সাংবাদিকদের বলেন, বৃহস্পতিবার সাংসদদের শপথ হবে। আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী সাংবাদিকদের বলেছেন, ১০ জানুয়ারির মধ্যে মন্ত্রীদের শপথ অনুষ্ঠান শেষ হয়ে যাবে। তবে প্রধানমন্ত্রীর রাজনৈতিক উপদেষ্টা এইচ টি ইমাম বিবিসি বাংলাকে বলেছেন, ৩ থেকে ৪ তারিখের মধ্যে নতুন সরকার গঠিত হতে পারে।\n', '\n', 'বেশি ভোটে জয়\n', 'আওয়ামী লীগের একাধিক নীতিনির্ধারকের সঙ্গে কথা বলে জানা গেছে, নিরঙ্কুশ জয় পেলেও কিছু আসনে প্রতিদ্বন্দ্বী প্রার্থীর চেয়ে আওয়ামী লীগ বা মহাজোটের প্রার্থীর ভোটের ব্যবধান অনেক বেশি হওয়ায় এ নিয়ে দলে অস্বস্তি আছে। প্রভাবশালী পশ্চিমা প্রচারমাধ্যম এ নির্বাচনের নানা অনিয়ম তুলে ধরে সরকারের সমালোচনাও করছে। তবে সরকার গঠন হলে এই অস্বস্তি কেটে যাবে। ইতিমধ্যে ওআইসি, সার্ক ও ভারতের পর্যবেক্ষকদের কাছ থেকে প্রশংসা এসেছে। বিভিন্ন দেশের রাষ্ট্র ও সরকারপ্রধানদের অভিনন্দনবার্তাও অস্বস্তি কাটিয়ে তুলতে সহায়তা করবে। যুক্তরাষ্ট্র, ইউরোপীয় ইউনিয়নের দেশগুলো থেকেও অনুরূপ শুভেচ্ছা বা অভিনন্দনবার্তা আশা করছে সরকার।\n', '\n', 'আওয়ামী লীগ এবার ২৬০ আসনে প্রার্থী দিয়েছিল। চাঁপাইনবাবগঞ্জের দুটি এবং ফরিদপুরে আওয়ামী লীগের সভাপতিমণ্ডলীর সদস্য কাজী জাফর উল্যাহ বাদে দলের সব প্রার্থীই জয়ী হয়েছেন। তবে ভোটের ব্যবধান এত বেশি যে অতীতের কোনো নির্বাচনে এতটা ব্যবধানে আওয়ামী লীগের প্রার্থীরা জয়ী হননি। বৃহত্তর ফরিদপুর, গাজীপুর, ময়মনসিংহ অঞ্চলে আওয়ামী লীগের প্রার্থীরা অতীতে বড় ব্যবধানে জয়ী হয়েছেন। কিন্তু চট্টগ্রাম, রাজশাহী ও খুলনা বিভাগের কিছু আসনে প্রতিদ্বন্দ্বীর সঙ্গে আওয়ামী লীগের প্রার্থীর ভোটের ব্যবধান অনেক বেশি। এ নিয়ে প্রশ্ন উঠতেই পারে।\n', '\n', 'এই বিপুল বিজয়ের পরও তা উদ্যাপন না করার সিদ্ধান্ত নিয়েছে আওয়ামী লীগ। এর পেছনে মূল কারণ, উদ্যাপন করতে গিয়ে নেতা-কর্মীরা বাড়াবাড়ি করতে পারেন, এ থেকে সংঘাতের সৃষ্টি হতে পারে, জনমনে বিরূপ প্রতিক্রিয়াও হতে পারে। তাই উদ্যাপনের চেয়ে শৃঙ্খলা বজায় রাখাকেই বেশি গুরুত্ব দেওয়া হচ্ছে।\n', '\n', 'এ বিষয়ে আওয়ামী লীগের সভাপতিমণ্ডলীর সদস্য ও ১৪ দলের সমন্বয়ক মোহাম্মদ নাসিম প্রথম আলোকে বলেন, শেখ হাসিনা, আওয়ামী লীগ ও মহাজোটের ওপর মানুষ যে বিপুল আস্থা রেখেছে, এর প্রতিদান দেওয়া তাঁদের কাছে বড় দায়িত্ব। এই দায়িত্ব শেখ হাসিনার নেতৃত্বে সরকার দেবে। মানুষ যে ভুল করেনি, এটা পুনরায় প্রমাণ করবে পরবর্তী সরকার।\n', '\ufeffএবার মন্ত্রী হতে চান শতাধিক সাংসদ\n', '\n', 'টানা তৃতীয়বারের মতো শেখ হাসিনার নেতৃত্বে নতুন সরকারের মন্ত্রিসভার সদস্যরা শপথ নেবেন আগামীকাল সোমবার। মন্ত্রিসভায় কারা থাকছেন, সদস্যসংখ্যা কত হবে—এই প্রশ্নে আওয়ামী লীগের নেতাদের সবার উত্তর, ‘নেত্রী জানেন।’ তারপরও নতুনেরা যুক্ত হতে আর পুরোনোরা পদ ধরে রাখতে ঢাকায় দৌড়ঝাঁপ চালাচ্ছেন। আর তাঁদের কর্মী-সমর্থক ও শুভাকাঙ্ক্ষীরা এলাকায় মানববন্ধন ও সংবাদ সম্মেলন করে নিজ নিজ নেতাকে মন্ত্রী করার দাবি জানাচ্ছেন। অনেকে সামাজিক যোগযোগমাধ্যমেও সক্রিয় আছেন।\n', '\n', 'এবার আওয়ামী লীগের নেতৃত্বাধীন মহাজোট ২৮৮টি আসন পেয়েছে। দলীয় সূত্র জানায়, আওয়ামী লীগের শতাধিক সাংসদ মন্ত্রী হতে চান। ১৪-দলীয় জোটের সাংসদেরাও চেষ্টায় আছেন।\n', '\n', 'মহাজোটের দ্বিতীয় বৃহত্তম শরিক দল জাতীয় পার্টি ২২টি আসন পেয়েছে। দলটির সাংসদের বেশির ভাগই সরকারে যেতে চান। যদিও প্রধান এইচ এম এরশাদ ঘোষণা দিয়েছেন, জাতীয় পার্টি বিরোধী দল হবে, সরকারে যাবে না। এর বাইরে স্বতন্ত্র হিসেবে ও \u200bবিরোধী দল থেকে নির্বাচিত কাউকে কাউকে মন্ত্রী করা হতে পারে, এমন প্রস্তাবের কথাও শোনা যাচ্ছে।\n', '\n', 'নতুন মন্ত্রিসভায় স্থান পেতে চান বা এলাকাবাসীর দাবি হিসেবে গত কয়েক দিনে বিভিন্ন গণমাধ্যম ও সামাজিক যোগাযোগমাধ্যমে অন্তত ১০০ জনের নাম এসেছে। এর বাইরে বর্তমান মন্ত্রিসভার সদস্যরা তো আছেনই। বর্তমান মন্ত্রীর বড় অংশ আগামী ম\u200bন্ত্রিসভায়ও স্থান পাচ্ছেন বলে আলোচনা আছে।\n', '\n', 'আওয়ামী লীগের উচ্চপর্যায়ের সূত্র বলছে, নির্বাচনের পর দলের নেতা, পেশাজীবী, সরকারি কর্মকর্তারা প্রধানমন্ত্রী শেখ হাসিনার সঙ্গে সাক্ষাৎ করেছেন। এ সময় নতুন সরকার নিয়ে আকারে-ইঙ্গিতে অনেকেই নিজেদের মত দিয়েছেন। পরিবারের সদস্য, জ্যেষ্ঠ দু-একজন নেতা ও শুভাকাঙ্ক্ষীদের সঙ্গে অনানুষ্ঠানিকভাবে আলোচনা করেছেন দলীয় প্রধান শেখ হাসিনা।\n', '\n', 'জানা গেছে, আজ রোববার মন্ত্রিপরিষদ বিভাগে নতুন মন্ত্রিসভার সদস্যদের তালিকা পাঠিয়ে দেওয়া হবে। সেই অনুযায়ী নতুন মন্ত্রীদের শপথের জন্য ফোন করা হবে। গতকাল শনিবার সাপ্তাহিক ছুটির দিনও মন্ত্রিপরিষদ বিভাগে কর্মতৎপরতা ছিল।\n', '\n', 'এবার বিপুল সংখ্যক সাংসদ মন্ত্রী হতে চাইছেন এবং তাঁদের অনুসারীদের দাবির পরিপ্রেক্ষিতে বিভিন্ন গণমাধ্যমে সে খবর প্রকাশিত হচ্ছে। মন্ত্রী করার দাবিতে অনেকে শুভানুধ্যায়ীদের দিয়ে নানামুখী প্রচারণা চালাচ্ছেন। এটাকে অনেকটা ‘নজিরবিহীন’ বলে মন্তব্য করেছেন আওয়ামী লীগের একজন কেন্দ্রীয় নেতা। নাম প্রকাশ না করার শর্তে এই নেতা গতকাল প্রথম আলোকে বলেন, অনেকে জীবনে প্রথম সাংসদ হয়েছেন, সংসদের কার্যপ্রণালি সম্পর্কেই কোনো ধারণা নেই। কিন্তু এরই মধ্যে মন্ত্রী হতে তৎপর হয়েছেন।\n', '\n', 'বিভিন্ন জেলায় মন্ত্রীর দাবিতে যেসব কর্মসূচি হচ্ছে, এর বেশির ভাগই সাংসদদের নির্দেশনায়, পৃষ্ঠপোষকতায় হচ্ছে। দু-একটা ঘটনা হয়তো অতি উৎসাহ থেকে হচ্ছে।\n', '\n', 'মন্ত্রী চেয়ে নানাভাবে প্রচার ও কর্মসূচি\n', '\n', 'গত বৃহস্পতিবার নবনির্বাচিত সাংসদেরা শপথ নেন। এরপর তাঁরা আর ঢাকা ছাড়ছেন না। \u200bঅনেকেই মন্ত্রিসভায় স্থান পেতে গণভবন, জ্যেষ্ঠ নেতাদের বাসায় দৌড়ঝাঁপ করছেন। একই সঙ্গে নিজ নিজ নির্বাচনী এলাকায় ও সামাজিক যোগাযোগমাধ্যমে কর্মী-সমর্থকেরা সোচ্চার হয়েছেন নেতাকে মন্ত্রী করার দাবিতে। অনেকে বিভিন্ন জাতীয় দৈনিকে সংবাদ শিরোনামও হয়েছেন।\n', '\n', 'এমন সাংসদদের মধ্যে আছেন সাবেক বাণিজ্যমন্ত্রী ফারুক খান, সাবেক খাদ্যমন্ত্রী আব্দুর রাজ্জাক, সাবেক স্বরাষ্ট্রমন্ত্রী মহীউদ্দীন খান আলমগীর, সাবেক আইনমন্ত্রী আবদুল মতিন খসরু, সাবেক প্রাথমিক ও গণশিক্ষামন্ত্রী আফছারুল আমীন, সাবেক পররাষ্ট্রমন্ত্রী দীপু মনি, সাবেক পরিবেশমন্ত্রী হাছান মাহমুদ, এ বি তাজুল ইসলাম, আ স ম ফিরোজ, আব্দুস শহীদ, মাহবুব উল আলম হানিফ, মইন উদ্দীন খান বাদল, খালিদ মাহমুদ চৌধুরী, আবু সাঈদ আল মাহমুদ, র আ ম উবায়দুল মোকতাদির চৌধুরী, নূর মোহাম্মদ, শিরীন আক্তার, ফজলে করিম চৌধুরী, ইমরান আহমদ, মুহাম্মদ শফিকুর রহমান, হাবিবে মিল্লাত, শ ম রেজাউল করিম, মহিবুল হাসান চৌধুরী, জাহিদ আহসান রাসেল, এনামুল হক শামীম, অসীম কুমার উকিল, কাজী নাবিল আহমেদ প্রমুখ। এর বাইরে ব্যবসায়ী সালমান এফ রহমান ও অর্থমন্ত্রীর ভাই এ কে আবদুল মোমেন এবং বাংলাদেশ ব্যাংকের সাবেক গভর্নর ফরাসউদ্দিন আহমেদের নাম আলোচনায় আছে, গণমাধ্যমে খবর বেরিয়েছে। ফরাসউদ্দিন অবশ্য সাংসদ নন। তাঁকে টেকনোক্র্যাট হিসেবে নেওয়ার সুযোগ আছে। টেকনোক্র্যাট কোটায় আরও কেউ কেউ মন্ত্রী হতে পারেন।\n', '\n', 'গতকাল বিভিন্ন জেলায় সংশ্লিষ্ট এলাকার সাংসদদের মন্ত্রী করার দাবিতে কর্মসূচি পালন করা হয়। এর মধ্যে নড়াইল-২ আসন থেকে প্রথমবারের মতো সাংসদ হওয়া জাতীয় ক্রিকেটার মাশরাফি বিন মুর্তজাকে মন্ত্রী করার দাবিতে গতকাল নড়াইল জেলা প্রেসক্লাব চত্বরে মানববন্ধন হয়। সম্মিলিত সাংস্কৃতিক জোট এই কর্মসূচির আয়োজন করে।\n', '\n', 'পঞ্চগড়-১ আসনের মজাহারুল হক প্রধানকে মন্ত্রী করতে গতকাল পঞ্চগড় প্রেসক্লাবে ‘পেশাজীবী ও সর্বস্তরের জনগণের’ ব্যানারে সংবাদ সম্মেলন করে দাবি জানানো হয়। মজাহারুল হক এর আগে ২০০৮ সালেও সাংসদ হয়েছিলেন।\n', '\n', 'কুড়িগ্রাম-৪ আসনের সাংসদ জাকির হোসেনকে মন্ত্রিসভায় অন্তর্ভুক্তির দাবিতে শুক্রবার সংবাদ সম্মেলন করেছে কুড়িগ্রামের রৌমারী উপজেলা ছাত্রলীগ।\n', '\n', 'পটুয়াখালী-৪ আসনের মহিব্বুর রহমানকে মন্ত্রী করার দাবিতে ‘সচেতন এলাকাবাসীর’ ব্যানারে বৃহস্পতিবার এলাকায় মানববন্ধন হয়েছে। তিনি এবারই প্রথম সাংসদ হয়েছেন। পটুয়াখালী-১ আসনের শাজাহান মিয়াকেও মন্ত্রী হিসেবে দেখতে চেয়ে এলাকায় মানববন্ধন হয়েছে। তিনি ২০০৮ সালে সাংসদ হয়ে ধর্ম প্রতিমন্ত্রী হয়েছিলেন।\n', '\n', 'গতকাল সম্মিলিত নাগরিক সমাজের ব্যানারে সাতক্ষীরা প্রেসক্লাবে সংবাদ সম্মেলনের মাধ্যমে সাতক্ষীরা-৪ আসনের সাংসদ এস এম জগলুল হায়দারকে মন্ত্রী করার দাবি এসেছে। জগলুল হায়দার ২০১৪ সালের নির্বাচনে প্রথম সাংসদ হন। এবার দ্বিতীয়বারের মতো সাংসদ হলেন।\n', '\n', 'এর আগের দিন বৃহস্পতিবার সাতক্ষীরা-৩ আসনের সাংসদ আ ফ ম রুহুল হককে মন্ত্রী করার দাবিতে ওই জেলায় সংবাদ সম্মেলন করে ‘সম্মিলিত নাগরিক সমাজ’। ২০০৮ সালে প্রথম সাংসদ হয়েই স্বাস্থ্যমন্ত্রী হন রুহুল হক। পরের মেয়াদে আর তাঁকে মন্ত্রিসভায় রাখা হয়নি।\n', '\n', 'বরগুনা-১ আসনে আওয়ামী লীগের মনোনয়ন চেয়ে ৫২ জন দলীয় ফরম সংগ্রহ করেছিলেন। দলীয় মনোনয়ন পান বর্তমান সাংসদ ধীরেন্দ্র দেবনাথ শম্ভু। এবার তাঁকে মন্ত্রিসভায় স্থান দিতে বৃহস্পতিবার বরগুনা প্রেসক্লাবে সংবাদ সম্মেলন করেন ‘পেশাজীবীরা’।\n', '\n', 'সুপ্রিম কোর্টের আইনজীবী শাহদীন মালিক প্রথম আলোকে বলেন, দলীয় ভোটার ও সমর্থকদের মন্ত্রী চেয়ে প্রচারণা নতুন একধরনের গণতান্ত্রিক চর্চা বলে প্রতীয়মান হচ্ছে। তবে এই প্রচার কতটা কাজে দেবে, সেটা বলা মুশকিল। মন্ত্রী নিয়োগের জন্য নেতাদের যেসব গুণ প্রধানমন্ত্রী আমলে নেবেন, সেটা গুরুত্বপূর্ণ।\n', '\n', 'যেসব বিষয় গুরুত্ব পাচ্ছে\n', '\n', 'দলীয় সভাপতি কোন নেতার সঙ্গে কেমন আচরণ করছেন, কার সম্পর্কে কী মনোভাব প্রকাশ করছেন, কোন এলাকার কথা গুরুত্ব দিয়ে বলেছেন—এসব বিষয়কেও মন্ত্রিসভায় স্থান পাওয়া না-পাওয়ার ইঙ্গিত হিসেবে নিচ্ছেন অনেক নেতা।\n', '\n', 'গত কয়েক দিন প্রধানমন্ত্রী শেখ হাসিনার সঙ্গে নানা কর্মসূচিতে দেখা-সাক্ষাৎ হওয়া একাধিক নেতা বলছেন, নতুন মন্ত্রিসভা গঠনে কিছু বিষয় গুরুত্ব পাবে। এগুলো হচ্ছে: যেসব জেলা থেকে নিকট অতীতে মন্ত্রী করা হয়নি, দীর্ঘদিন ধরে দক্ষ হাতে মন্ত্রণালয় পরিচালনা করা নেতা, উন্নয়ন প্রকল্প সম্পর্কে ভালো ধারণা রাখেন এমন ব্যক্তি, স্বচ্ছ ভাবমূর্তিসম্পন্ন, জোট-মহাজোট ও দলীয় কৌশলের কারণে বঞ্চিত, টানা তিন-চারবার জয়ী সাংসদ ও তরুণ নেতৃত্ব।\n', '\n', 'আওয়ামী লীগের দায়িত্বশীল সূত্র বলছে, আওয়ামী লীগ এবার শহরের সুবিধা গ্রামে পৌঁছে দেওয়ার অঙ্গীকার করেছে। কোনো জেলায় মন্ত্রী থাকলে তুলনামূলকভাবে বেশি উন্নয়ন হয় বলে একটা প্রচলিত ধারণা রয়েছে। তাই যেসব জেলায় নিকট অতীতে মন্ত্রী ছিল না, সেসব জেলাকে এবার বিবেচনায় রাখা হতে পারে।\n', '\n', 'অনেক জ্যেষ্ঠ নেতা আছেন যাঁরা অনেক দিন ধরে মন্ত্রী। অভিজ্ঞতা ও দক্ষতার কারণে আমলাদের ওপর তাঁদের একধরনের কর্তৃত্ব আছে। এমন পুরোনো মন্ত্রীরাও গুরুত্ব পাবেন।\n', '\n', 'নানা কারণে কিছু গুরুত্বপূর্ণ নেতা এবার দলীয় মনোনয়ন পাননি। তাঁদের কাউকে মন্ত্রিসভায়, কাউকে প্রধানমন্ত্রীর উপদেষ্টা বা বিশেষ সহকারী করার সম্ভাবনা আছে বলে দলীয় সূত্র থেকে জানা গেছে।\n', '\n', 'সরকার সমর্থক হিসেবে পরিচিত ঢাকা বিশ্ববিদ্যালয়ের শিক্ষকদের সংগঠন নীল দলের নেতা ও বিশ্ববিদ্যালয়ের শিক্ষক সমিতির সভাপতি এ এস এম মাকসুদ কামাল প্রথম আলোকে বলেন, এলাকাভিত্তিক মন্ত্রী চেয়ে যেসব কর্মসূচি পালিত হচ্ছে, সেটা আবেগের বহিঃপ্রকাশ। এটা খুব একটা প্রভাব পড়বে বলে মনে হয় না। তিনি বলেন, উন্নয়নের ধারাবাহিকতা রক্ষার জন্য জনগণ আওয়ামী লীগকে নিরঙ্কুশ সংখ্যাগরিষ্ঠতা দিয়েছে। ত্যাগী, স্বচ্ছ ভাবমূর্তিসম্পন্ন এবং দক্ষ ব্যক্তিরাই সেটা করতে পারবেন। প্রধানমন্ত্রী শেখ হাসিনার নতুন মন্ত্রিসভায় এর প্রতিফলন থাকবে বলে তিনি মনে করেন।\n', '\n', ' ', '\ufeffনতুন মন্ত্রিসভা নিয়ে আগ্রহ নেই বিএনপির\n', '\n', 'আওয়ামী লীগের নেতৃত্বাধীন নতুন মন্ত্রিসভা নিয়ে আগ্রহ নেই বিএনপির।\n', '\n', 'দলটির নেতাদের দাবি, রাষ্ট্রযন্ত্রকে ব্যবহার করে নজিরবিহীন ভোট কারচুপির মধ্য দিয়ে এবং গায়ের জোরে এই সরকার আবার ক্ষমতায় রয়েছে। জনগণের কাছে এই সরকারের কোনো গ্রহণযোগ্যতা নেই। তাই নতুন মন্ত্রিসভা নিয়ে বিএনপিরও কোনো কৌতূহল নেই।\n', '\n', 'তবে বিএনপির উচ্চপর্যায়ের নেতাদের কয়েকজন বলছেন, ৪৭ সদস্যের এই মন্ত্রিসভার দুই-তৃতীয়াংশই (৩১ জন) অনভিজ্ঞ ও নতুন মুখ। যাঁদের অনেকে মন্ত্রিত্ব পাওয়ার কথা নিজেরাই ভাবেননি। অভিজ্ঞদের বাদ দিয়ে একেবারে নতুন মুখ নিয়ে সরকার পরিচালনা করাটা চ্যালেঞ্জ হয়ে উঠতে পারে।\n', '\n', 'বিএনপির কোনো কোনো নেতা নতুন মন্ত্রিসভা নিয়ে কিছুটা অবাক হয়েছেন বলে জানিয়েছেন। এ বিষয়ে বিএনপির ভাইস চেয়ারম্যান আবদুল আউয়াল মিন্টু প্রথম আলোকে বলেন, ‘সমস্যাসংকুল একটি দেশ পরিচালনার জন্য যে সমষ্টিগত অভিজ্ঞতা লাগে, এই মন্ত্রিসভা দেখলে তা আছে বলে মনে হয় না।’\n', '\n', '\n', '৩০ ডিসেম্বর অনুষ্ঠিত হয় একাদশ জাতীয় সংসদ নির্বাচন। ভোট ডাকাতির অভিযোগ এনে এই নির্বাচনের ফলাফল প্রত্যাখ্যান করেছে বিএনপি ও তাদের প্রধান মিত্র জোট জাতীয় ঐক্যফ্রন্ট। ভোট কারচুপির প্রতিবাদে নির্বাচনে বিজয়ী সাতজন সাংসদ শপথ নেওয়া থেকে বিরত রয়েছেন।\n', '\n', 'এ বিষয়গুলো উল্লেখ করে বিএনপির স্থায়ী কমিটির সদস্য আমীর খসরু মাহমুদ চৌধুরী প্রথম আলোকে বলেন, ‘গায়ের জোরের এই সংসদ ও এই মন্ত্রিসভা নিয়ে আমাদের কোনো কৌতূহল নেই, জনগণেরও কোনো আগ্রহ নেই। জনগণের কাছে না আছে এই সংসদের গ্রহণযোগ্যতা, না আছে এই মন্ত্রিসভার গ্রহণযোগ্যতা।’\n', '\ufeffপ্রার্থীদের থেকে কারচুপির তথ্য নেবে বিএনপি\n', '\n', 'ফলাফল প্রত্যাখ্যান করলেও আপাতত বড় কোনো কর্মসূচিতে যাবে না বিএনপি। সার্বিক পরিস্থিতি বুঝে ওঠার চেষ্টা করছে তারা। দলটি গত ৩০ ডিসেম্বর ভোটের দিন ও তার আগে যেসব অনিয়ম, কারচুপি এবং হামলা, মামলা ও গ্রেপ্তারের ঘটনা ঘটেছে; তার আসনভিত্তিক তথ্য-উপাত্ত সংগ্রহ করার উদ্যোগ নিয়েছে। তা গ্রন্থিত করে দলিল আকারে প্রকাশ করা হবে। এ ছাড়া নির্বাচনে নিজেদের ভুলত্রুটি, দুর্বলতাও চিহ্নিত করার উদ্যোগ নিয়েছে।\n', '\n', 'এদিকে অবিলম্বে পুনর্নির্বাচনের দাবিতে জাতীয় ঐক্যফ্রন্টের প্রার্থীরা আগামীকাল বৃহস্পতিবার নির্বাচন কমিশনে (ইসি) স্মারকলিপি দেবেন। এ লক্ষ্যে ঐক্যফ্রন্টের প্রার্থীদের বৃহস্পতিবার সকালে গুলশানের বিএনপির চেয়ারপারসনের কার্যালয়ে উপস্থিত থাকতে বলা হয়েছে।\n', '\n', 'বিএনপির দায়িত্বশীল একাধিক সূত্র থেকে এ তথ্য জানা গেছে। সূত্রগুলো বলছে, নির্বাচনের তফসিল ঘোষণার পর থেকে নির্বাচনের দিন পর্যন্ত কী কী ঘটেছিল, তার সুনির্দিষ্ট বৃত্তান্ত প্রার্থীদের কাছ থেকে লিখিত আকারে সংগ্রহ করা হবে। এ লক্ষ্যে একটি খসড়া ফরম করা হয়েছে। তাতে তফসিল ঘোষণার পর থেকে প্রতীক বরাদ্দ পর্যন্ত, প্রতীক বরাদ্দ থেকে নির্বাচনের দিন পর্যন্ত কোন আসনে কতটি মামলা ও কতজনকে গ্রেপ্তার করা হয়েছে, প্রচারের সময় কতটি হামলা এবং তাতে কতজন আহত হয়েছেন, ভোটের আগের রাতে কেন্দ্রগুলোতে কী হয়েছিল, আইনশৃঙ্খলা রক্ষাকারী বাহিনী ও আওয়ামী লীগের নেতা-কর্মীরা বাসাবাড়িতে গিয়ে কী ধরনের হুমকি-ধমকি দিয়েছিলেন, ভোটের দিন কীভাবে এজেন্টদের কেন্দ্রে যেতে বাধা দেওয়া হয়, কেন্দ্র থেকে কীভাবে মারধর করে বের করে দেওয়া হয়েছে, ভোটে কী ধরনের কারচুপি করা হয়েছে—তা ফরমে জানতে চাওয়া হবে।\n', '\n', 'এই উদ্যোগের বিষয়ে এখনই বিএনপির কেউ কথা বলতে রাজি হননি। তবে বিএনপির মহাসচিব মির্জা ফখরুল ইসলাম আলমগীর গত সোমবার স্থায়ী কমিটির বৈঠক শেষে সাংবাদিকদের প্রশ্নের জবাবে বলেছেন, তাঁরা নির্বাচনে অনিয়ম, ভোট ডাকাতির তথ্য-উপাত্ত সংগ্রহ করে পরবতী করণীয় ঠিক করবেন।\n', '\n', 'বিএনপির নেতারা বলছেন, ৩০ ডিসেম্বরের এমন একটি নির্বাচন হয়েছে, যা ২০১৪ সালের ৫ জানুয়ারির একতরফা নির্বাচনের চেয়েও ভয়াবহ। তাই ক্ষমতাসীন দল এই নির্বাচনের অনিয়ম, অসংগতি ও রাষ্ট্রযন্ত্রকে ব্যবহার করে যা যা করেছে, তার তথ্য-উপাত্ত সন্নিবেশিত করে দলিল আকারে সংরক্ষণ করা জরুরি। তারা মনে করছেন, ২০১৪ সালের ৫ জানুয়ারির নির্বাচন ছিল এক রকম। আর ২০১৮ সালের ৩০ ডিসেম্বরের একাদশ জাতীয় সংসদ নির্বাচন মানুষের ভোটাধিকার হরণের নতুন নজির দৃষ্টান্ত স্থাপন করেছে।\n', '\n', 'বিএনপির মহাসচিব মির্জা ফখরুল ইসলাম আলমগীর গতকাল প্রথম আলোকে বলেন, ‘পুরো রাষ্ট্রযন্ত্রকে ব্যবহার করে এই সরকার নির্বাচন কমিশনের সঙ্গে যোগসাজশ করে এমন একটা নির্বাচন করল, এটা জাতির রাজনৈতিক ইতিহাস ও নির্বাচনের ইতিহাসে সবচেয়ে কলঙ্কময় ঘটনা বলে আমি মনে করি।’\n', '\n', 'বিএনপির নীতিনির্ধারকেরা মনে করছেন, ক্ষমতাসীন মহাজোটের ২৮৮ আসনের বিপরীতে জাতীয় ঐক্যফ্রন্ট মাত্র সাতটি আসন পেয়েছে। বেশির ভাগ আসনেই ভোটের ব্যবধান লাখের বেশি। ভোটের এই অস্বাভাবিক ফলাফল মানুষ বিশ্বাস করছে না এবং তা সর্বত্র আলোচনার বিষয়ে পরিণত হয়েছে। বিএনপির নেতারা মনে করছেন, বিএনপি ও আওয়ামী লীগের প্রার্থীদের ভোটের ব্যবধান যদি কাছাকাছি হতো বা বিএনপির আসনসংখ্যা আরও বাড়ত, তাহলে ভোট ভালো কি খারাপ হয়েছে, তা নিয়ে মানুষ কিছুটা বিভ্রান্ত হতো, অনেকের কাছে বিশ্বাসযোগ্যতা পেত।\n', '\n', 'এ ছাড়া ২০১৪ সালের দশম সংসদ নির্বাচনে বিএনপির না যাওয়া, প্রধানমন্ত্রীর সংলাপে সাড়া না দেওয়া নিয়ে বিভিন্ন মহলে প্রশ্ন ছিল। তখন দলীয় সরকারের অধীনে নির্বাচনে না যাওয়ার সিদ্ধান্ত নেন বিএনপির চেয়ারপারসন খালেদা জিয়া। এ নিয়ে অনেক সমালোচনা শুনতে হয়েছে। কিন্তু এবার বিএনপি নিজ থেকে সংলাপের প্রস্তাব পাঠিয়েছে, একাধিকবার সংলাপে গেছে, কোনো দাবি না মানা সত্ত্বেও নির্বাচনে অংশ নিয়েছে। কিন্তু ভোটে বিএনপিকে মাঠে নামতে দেওয়া হয়নি। এখন নেতারা মনে করছেন, দলীয় সরকারের অধীন ২০১৪ সালের সংসদ নির্বাচনে না যাওয়ার সিদ্ধান্ত যে সঠিক ছিল, এই নির্বাচন তার পক্ষে শক্ত ভিত্তি দিয়েছে।\n', '\n', 'বিএনপির নেতারা বলছেন, এবার নির্বাচনে না গেলে দল ভেঙে যেত। তবু কম প্রস্তুতিতে অনেক প্রতিকূল পরিস্থিতিতে বিএনপিকে এই নির্বাচনে অংশ নিতে হয়েছে। সরকার চেয়েছিল নির্বাচন ঘিরে বিএনপিতে বিভক্তি ধরাতে। তা সম্ভব হয়নি। বিএনপির মনোনয়নবঞ্চিতদের একটি অংশকে সরকারের মিত্র আরেকটি জোটে নিয়ে নির্বাচিত করারও পরিকল্পনা ছিল সরকারি দলের। এক আসনে একাধিক প্রার্থীকে প্রাথমিক মনোনয়ন দেওয়ায় এই কৌশল সফল হয়নি বলে বিএনপি মনে করছে।\n', '\n', 'দলটির নেতাদের দাবি, ন্যূনতম সুষ্ঠু ভোট হলে ফলাফল ভিন্ন হতো। রাষ্ট্রযন্ত্রকে ব্যবহার করে সরকারি দল ফলাফল আগে থেকে নির্দিষ্ট করে রেখেছিল। ৩০ ডিসেম্বর ছিল আনুষ্ঠানিকতা মাত্র।\n', '\n', 'অবশ্য নির্বাচনের পর বিএনপির ভেতরে-বাইরে নেতৃত্বের দুর্বলতা নিয়েও প্রশ্ন উঠেছে। এ ছাড়া নির্বাচনে প্রস্তুতির ঘাটতি, কিছু আসনে দুর্বল প্রার্থী মনোনয়ন, বেশির ভাগ প্রার্থীর ঝুঁকি না নেওয়ার প্রবণতা, নেতা-কর্মীদের মাঠে নামাতে না পারা, মুক্তিযুদ্ধের সময় মানবতাবিরোধী অপরাধে অভিযুক্ত দল জামায়াতে ইসলামীর নেতাদের ধানের শীষ প্রতীক দেওয়া—এসব নিয়েও সমালোচনা আছে।\n', '\n', 'এ বিষয়ে ঢাকা বিশ্ববিদ্যালয়ের সাবেক উপাচার্য এমাজউদ্দীন আহমদ প্রথম আলোকে বলেন, যেখানে প্রকাশ্যে ভোট চুরি হয়েছে, আগের রাতেই ব্যালটে সিল দিয়ে বাক্স ভর্তি করে রাখা হয়েছে, সেখানে অন্য অজুহাত খোঁজা অর্থহীন।\n', '\n', '\ufeffকুষ্টিয়ায় ইনু একা, বাকিরা কাছে পেলেন আ. লীগকে\n', '\n', 'পাঁচটি পথসভা ও জনসভা দিয়ে গতকাল বৃহস্পতিবার জাতীয় সমাজতান্ত্রিক দলের (জাসদ) সভাপতি হাসানুল হক ইনু প্রচার শেষ করেছেন। বুধবার ক্ষমতাসীন আওয়ামী লীগের পক্ষ থেকে জাসদের সঙ্গে থাকার আশ্বাস দেওয়া হয়েছিল। কিন্তু কালও ইনুর সঙ্গে আওয়ামী লীগের নেতৃস্থানীয় কেউ ছিলেন না।\n', '\n', 'তবে প্রথম আলোর স্থানীয় প্রতিনিধিদের পাঠানো তথ্য অনুযায়ী, ফেনী, বগুড়া ও চট্টগ্রামে জাসদের সঙ্গে ছিলেন আওয়ামী লীগের নেতা-কর্মীরা। ফেনী-১ থেকে জাসদের প্রার্থী শিরীন আখতার গতকাল মহাজোটের সমাবেশে অংশ নেন। ফেনীর ছাগলনাইয়ায় জমাদ্দার বাজার চত্বরে আয়োজিত ওই সমাবেশে শিরীন আখতার বলেন, পরাজয় নিশ্চিত সে কথা বিএনপি জেনে গেছে। বিএনপির যেকোনো বিশৃঙ্খলা ও সন্ত্রাসীদের প্রতিহত করে নৌকার বিজয় নিশ্চিত করতে হবে। ওই সমাবেশে উপস্থিত ছিলেন ফেনী-২ আসনের সাংসদ জেলা আওয়ামী লীগের সাধারণ সম্পাদক নিজাম উদ্দিন হাজারী। সমাবেশে প্রধানমন্ত্রী শেখ হাসিনার সাবেক প্রটোকল কর্মকর্তা আলাউদ্দিন আহমেদ চৌধুরী, ছাগলনাইয়া উপজেলা আওয়ামী লীগের সভাপতি সামছুদ্দিন মজুমদার ও সাধারণ সম্পাদক মেজবাউল হায়দার চৌধুরী উপস্থিত ছিলেন।\n', '\n', 'কুষ্টিয়া-২ আসনে মহাজোটের প্রার্থী হাসানুল হক ইনু গতকাল তাঁর নির্বাচনী এলাকা মিরপুর উপজেলার বিজয়নগর গ্রামে পথসভা করেন। পরে কামিরহাট হয়ে আবুরীতে জনসভা করেন। অন্যান্য দিনের মতো বেশির ভাগ সময় তাঁর সঙ্গে স্ত্রী আফরোজা হক ও জাসদের নেতা-কর্মীরা ছিলেন। শরিক দল আওয়ামী লীগের বড় কোনো নেতাকে কালও সঙ্গে পাননি তিনি।\n', '\n', 'জনসভায় হাসানুল হক ইনু বলেন, ‘আমি ফেরেশতা নই, আমি মানুষ। মানুষমাত্রই ভুল-ত্রুটি আছে, ভালো–মন্দ আছে। কিন্তু আমি শয়তান না। আমরা মহাজোট, আমরা মানুষ। ওরা (ঐক্যফ্রন্ট) শয়তান।’\n', '\n', 'ইনু ভোট চেয়ে বলেন, ‘আমি পুরান বাবুর্চি, ১০ বছর রান্নাবান্না করে খাওয়াইছি। নতুন বাবুর্চির দরকার নাই, পুরান বাবুর্চির হাতে, ইনুর হাতেই ভাত খান।’\n', '\n', 'বগুড়ায় নৌকা প্রতীক নিয়ে প্রচারণা চালান মহাজোটের প্রার্থী জাসদের এ কে এম রেজাউল করিম তানসেন। আওয়ামী লীগের নেতা-কর্মীদের সঙ্গে নিয়ে তিনি প্রচার শেষ করেছেন। তবে ভোটাররা বলছেন, নৌকার পথের কাঁটা এখন স্বতন্ত্র প্রার্থী আশরাফুল হোসেন ওরফে হিরো আলম। তিনি লড়ছেন সিংহ প্রতীকে। ভোটারদের দাবি, ওপরে জাসদ প্রার্থীর প্রচারণায় অংশ নিলেও ভেতরে-ভেতরে ক্ষুব্ধ মনোনয়নবঞ্চিত আওয়ামী লীগ নেতা-কর্মীদের একটি অংশ। এসব ভোট হিরো আলমের সিংহ প্রতীকে পড়তে পারে।\n', '\n', 'চট্টগ্রামে মহাজোটের প্রার্থী মইন উদ্দীন খান বাদল বোয়ালখালী উপজেলার প্রতিটি ইউনিয়ন ও পৌরসভায় যান। তিনি গাড়িতে দাঁড়িয়ে হ্যান্ডমাইকে করে নৌকা প্রতীকে ভোট চান। আওয়ামী লীগের নেতা-কর্মীরা তাঁর সঙ্গে ছিলেন।\n', '\n', '\n']
